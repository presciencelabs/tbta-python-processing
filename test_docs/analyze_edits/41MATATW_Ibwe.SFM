\id MAT
\mt1 Ibwe-Unchurched Adults
\mt1 Matius
\c 1
\s Judul: Matius manulis silsilah Nabi Isa
\p
\v 1 <Silsilah nang ini adalah silsilah Isa Al Masih. Nabi Isa tu juriat Daud <<, raja di nagri Israil,>> juriat Nabi Ibrahim <<, padatuan urang-urang Ibrani>>.\f + \fr 1:1 \ft Catatan kaki: Ucapan 'Al Masih' dalam bahasa Yunani mirip lawan ucapan 'Al Masih' dalam bahasa Ibrani. Ucapan nang ini arti nya'urang nang diurapi ulih Allah gasan jadi pamimpin nang manyalamatakan umat-Nya'.\f*
\p
\v 2 Nabi Ibrahim tu abahnya Ishak. Ishak tu abahnya Yakub. Wan Yakub tu abahnya Yahuda wan dangsanak-dangsanak lalakiannya.
\p
\v 3 Yahuda tu abahnya Peres wan Jerah. Umanya Peres wan Jerah adalah Tamar. Peres tu abahnya Hezron. Wan Hezron tu abahnya Ram.
\p
\v 4 Ram tu abahnya Aminadab. Aminadab tu abahnya Nahason. Wan Nahason tu abahnya Salmon.
\p
\v 5 Salmon tu abahnya Boas. Umanya Boas tu Rahab. Boas tu abahnya Obed. Umanya Obed tu Rut. Obed tu abahnya Isai.
\p
\v 6 Isai tu abahnya Daud, nang kaina jadi raja nagri Israil. Daud tu abahnya Sulaiman. Umanya Sulaiman <<nang bangaran Batsyeba>> tu asalnya bini Uria.
\p
\v 7 Sulaiman tu abahnya Rehabeam. Rehabeam tu abahnya Abia. Abia tu abahnya Asa.
\p
\v 8 Asa tu abahnya Yosafat. Yosafat tu abahnya Yoram. Yoram tu abahnya Usia.
\p
\v 9 Usia tu abahnya Yotam. Yotam tu abahnya Ahas. Ahas tu abahnya Hiskia.
\p
\v 10 Hiskia tu abahnya Manasye. Manasye tu abahnya Amon. Amon tu abahnya Yosia.
\p
\v 11 Yosia tu kainya Yekhonya wan ading-adingnya. Di jaman nang itu raja Babel mambuang urang-urang Ibrani ka nagri Babel.
\p
\v 12 Imbah urang-urang nagri Babel mambuang urang-urang Ibrani nang itu ka nagri Babel, Yekhonya baisi anak nang bangaran Sealtiel. Sealtiel tu abahnya Jerubabel.
\p
\v 13 Jerubabel tu abahnya Abihud. Abihud tu abahnya Elyakim. Elyakim tu abahnya Asor.
\p
\v 14 Asor tu abahnya Jadok. Jadok tu abahnya Akhim. Akhim tu abahnya Eliud.
\p
\v 15 Eliud tu abahnya Eleazar. Eleazar tu abahnya Matan. Matan tu abahnya Yakub.
\p
\v 16 Yakub tu abahnya Yusup, laki Maryam. Maryam maranakakan Nabi Isa, nang disambat urang 'Al Masih'. <<Urang-urang manyambat Nabi Isa 'Al Masih' lantaran Allah mamilih Sidin gasan manyalamatakan umat-Nya.>>
\p
\v 17 Maka ada ampat balas angkatan antara Nabi Ibrahim wan Daud. ada ampat balas angkatan antara Daud sampai wayah raja Babel mambuang urang-urang Ibrani ka nagri Babel. Ada ampat balas angkatan antara wayah raja Babel mambuang urang-urang Ibrani ka nagri Babel lawan Al Masih.
\s Judul: Isa Al Masih diranakakan.
\p
\v 18 Kajadian-kajadian nang ini tajadi wayah Isa Al Masih diranakakan. Maryam, nang cagar jadi uma Nabi Isa, sudah batunangan lawan Yusup. Tagal sabalum Maryam wan Yusup kawin, Ruh Kudus maulah Maryam batianan.
\p
\v 19 Laki Maryam nang bangaran Yusup adalah urang nang bujur. <<Yusup bapikir amun ada urang nang maulah Maryam batianan.>> Inya kada handak maulah Maryam supan di hadapan urang-urang. Maka inya barancana bahihinipan basarakan lawan Maryam.\f + \fr 1:19 \ft Catatan kaki: Di jaman nang itu manusia bapikiran amun urang kada bulih mangawini bibinian nang sudah bakumpul lawan urang lain.\f*
\p
\v 20 Tagal wayah Yusup mamikirakan sual nang ini, ada malaikat Tuhan nang bakakajutan batampai lawan inya dalam mimpi. “Sup, anak Raja Daud, kada usah takutan mangawini Maryam. <<Gawian nang itu kada cagar salah.>> Sualnya kakanak nang di dalam parut Maryam tu matan Ruh Kudus. <<Kadada urang nang maulah Maryam batianan.>>
\p
\v 21 Maryam cagar maranakakan saikung anak lalakian. Lalu ikam kaina mangarani anak nang itu Nabi Isa. Sualnya anak nang itu cagar manyalamatakan umat-Nya dari dusa-dusanya,” ujar malaikat nang itu baucap lawan Yusup.
\p
\v 22 Samunyaan kajadian nang ini tajadi sakira hal-hal nang diucapakan ulih Tuhan malalui nabi cagar diganapi.\f + \fr 1:22 \ft Catatan kaki: Nabi nang itu adalah Nabi Yesaya.\f*
\p
\v 23 “Dangarakan aku. Ada saikung bibinian nang kada suah bakumpul lawan lalakian cagar batianan wan maranakakan saikung anak lalakian. Lalu urang-urang cagar manyambat anak nang itu 'Imanuel',” ujar nabi nang itu. ('Imanuel' dalam bahasa Ibrani artinya “Allah ada di tatangah kita.”)
\p
\v 24 Imbah bangun guring, digawi Yusup ai napa nang disuruh malaikat Tuhan nang itu. Dikawininya Maryam.
\p
\v 25 Tagal Yusup kada mangumpuli Maryam sampai inya maranakakan saikung anak lalakian. Lalu inya mangarani anak nang itu Nabi Isa.
\c 2
\s Judul: Urang-urang nang bisa mailangi Nabi Isa
\p
\v 1 Wayah Raja Hirudis mamarintah urang-urang Yudia, Nabi Isa diranakakan di situ di <<kuta>> Betlehem. <<Urang-urang manyambat Hirudis 'Hirudis nang hibat'.>> Imbah Nabi Isa diranakakan, hanyar urang-urang nang bisa tulakan ka <<kuta>> Yarusalim di dairah timur. <<Bubuhannya mampalajari bintang-bintang sakira paham kajadian-kajadian nang tajadi.>>
\p
\v 2 “Di mana garang raja nang hanyar diranakakan urang-urang Ibrani? Kami malihat bintang raja nang itu di dairah timur. <<Lalu bintang nang itu manunjukakan lawan kami amun raja nang itu diranakakan.>> Maka kami datang handak manyambah raja nang itu,” ujar urang-urang nang bisa tu baucap lawan urang-urang di Yarusalim.
\p
\v 3 Wayah Raja Hirudis mandangar sual hal-hal <<nang ditakuni ulih urang-urang nang bisa tu lawan urang>>, sidin jadi hawatir. <<Sidin kada handak raja nang lain cagar mangganti sidin.>> Wan sabarataan urang di Yarusalim jua manjadi hawatir <<lantaran bubuhannya bapikiran amun sidin cagar sarik banar>>.
\p
\v 4 Hirudis mangiau sabarataan imam kapala wan sabarataan guru agama lalu mamuhun lawan bubuhannya sakira kawa mamadahakan lawan sidin sual di dairah mana Al Masih cagar diranakakan.
\p
\v 5 “Al Masih cagar diranakakan di Betlehem, nang kaandakannya di dairah Yudia. Lantaran ada saurang nabi nang manulis sual nang itu,
\p
\v 6 ‘Tagal bubuhan ikam, nang baada di banua Yudia, bubuhan ikam panting banar di antara bubuhannya nang mamarintah. Sualnya ada saikung urang nang mamarintah, cagar mangapala'i umatKu datang matan situ,’” ujar imam-imam wan guru-guru agama nang itu baucap lawan Hirudis.\f + \fr 2:6 \ft Catatan kaki: Nabi nang itu Mikha. Lihati kitab Mikha 5:1.\f*
\p
\v 7 <<Imbah Hirudis mandangar sual nang itu matan imam-imam wan guru-guru agama,>> sidin bahihinipan mangiau urang-urang nang bisa tu. Pabila wayah bintang nang itu cungul dipalajarinya dari urang-urang nang bisa tu. <<Sidin handak tahu berapa umur anak nang itu.>>
\p
\v 8 Imbah itu Hirudis manyuruh urang-urang nang bisa tu ka Betlehem. “Tulak ha bubuhan ikam wan cari bujur-bujur anak nang itu<<nang cagar jadi raja urang Ibrani>>. Imbah bubuhan ikam tatamu anak nang itu, langsung datangi aku. Padahakan ha bubuhan ikam lawan aku, di dairah mana anak nang itu baada, sakira aku kawa tulak ka situ jua handak manyambah inya,” ujar Hirudis baucap lawan urang-urang nang bisa tu.
\p
\v 9 Imbah urang-urang nang bisa tu mandangar sual nang diucapakan ulih Raja Hirudis, lalu bubuhannya tulakan. Bintang nang dilihat ulih bubuhan nang bisa tu andakannya ada di dairah timur mandahului bubuhannya, sampai bintang nang itu bamandak di atas dairah wadah anak tu di Betlehem.
\p
\v 10 Wayah urang-urang nang bisa tu malihat bintang nang itu, bubuhannya jadi sanang banar.
\p
\v 11 <<Bintang nang itu manulungi urang-urang nang bisa tu sakira manamuakan daerah dimana anak nang itu baada.>> Imbah urang-urang nang bisa tu masuk ka rumah, lalu bubuhannya malihat Kakanakan tu wan umanya nang bangaran Maryam. Maka bubuhannya langsung basujut wan manyambah anak tu. Lalu pati-pati harta bubuhannya dibuka. <<Harta tu dibawa ulih bubuhannya gasan anak tu.>> Hadiah-hadiah nang itu amas, damar harum, wan minyak harum mur dibariakan ulih bubuhannya ka Kakanak tu.\f + \fr 2:11 \ft Catatan kaki: damar harum tu nangkaya kamanyan nang larang banar haraganya. Catatan kaki: Mur tu minyak nang larang banar.\f*
\p
\v 12 Lalu bubuhan urang nang bisa tu bulikan ka banua bubuhannya malalui jalan nang balainan lantaran bubuhannya diingatakan sual Hirudis. Lantaran dalam mimpi bubuhannya dipadahakan amun bubuhannya kada bulih babulik mandatangi Hirudis.
\s Judul: Yusup bajauh ka nargi Mesir lawan kulawarganya
\p
\v 13 Imbah urang-urang nang bisa tu tulakan, lalu ada saurang malaikat Tuhan batampai lawan Yusup dalam mimpi. “Sup, bangun. Bawa Kakanak tu wan umanya tulak ka nargi Mesir. Bagana ja ikam di nargi Mesir sampai Aku mamadahakan lawan ikam <<amun ikam musti bulik ka nagri Israil>>. Sualnya tantara-tantara Hirudis cagar mancari'i Anak nang ini handak mamati'i Inya,” ujar malaikat nang itu baucap lawan Yusup.
\p
\v 14 Lalu Yusup tabangun. Wayah malam hari itu jua, inya mambawa Anak wan umanya tulak baampah ka nargi Mesir.
\p
\v 15 Yusup wan kulawarganya bagana di nagri Mesir sampai Hirudis maninggal. Maka sual nang dipadahakan ulih nabi Tuhan sabalumnya malalui nabi, diganapi. “Aku mangiau AnakKu sakira inya hakun kaluar matan nagri Mesir,” ujar nabi nang itu baucap.\f + \fr 2:15 \ft Catatan kaki: Nabi nang itu adalah Nabi Hosia. Lihati kitab Hosia 11:1.\f*
\p
\v 16 Wayah Hirudis tahu amun urang-urang nang bisa tu mambunguli sidin, sidin sarik banar. Maka sidin manyuruh tantara-tantaranya mamati'i sabarataan kakanakan nang baumur kurang pada dua tahun di dairah Betlehem. Sabalumnya sidin tahu wayah Anak nang diranakakan tu, wayah urang-urang nang bisa tu datang ka inya.
\p
\v 17 Maka sual nang diucapakan malalui nabi nang bangaran Nabi Yeremia diganapi.
\p
\v 18 “Ada suara nang tadangar di <<kuta>> Rama. Suara tu lagi manangis mahalulung maratap. Suara nang itu suara juriat Rahel nang lagi manangisi anak-anak bubuhannya. Juriat Rahel kada hakun dihiburakan lantaran anak-anak bubuhannya matian,” ujar Nabi Yeremia.\f + \fr 2:18 \ft Catatan kaki: Rahel tu bininya Yakub, abah dari dua balas suku Israil. Catatan kaki: Lihati ja Armiya 31:15.\f*
\s Judul: Yusup wan kulawarganya babulik ka Nasaret
\p
\v 19 Imbah Raja Hirudis maninggal, Yusup masih ada di nagri Mesir. ada saikung malaikat Tuhan batampai lawan inya dalam mimpi.
\p
\v 20 “Sup, bangun. Bawa Anak ikam wan umanya tulak ka nagri Israil. Sualnya urang-urang nang bausaha mamati'i Anak tu sudah mati,” ujar malaikat tu baucap lawan Yusup.
\p
\v 21 Maka bangun ai Yusup, mambawa Anak tu wan umanya. Lalu Yusup, Anak tu, wan umanya tulakan ka nagri Israil.
\p
\v 22 <<Yusup handak bagana di Yudia.>> Tagal wayah inya mandangar amun Arkhelaus nang mamarintah di Yudia mangganti abahnya Hirudis, inya takutan tulak ka situ. Imbah Yusup diingatakan dalam mimpi<<sakira inya jangan tulak ka situ>>. Maka Yusup wan kulawarganya tulakan ka propinsi nang bangaran Galilea. Bubuhannya kada bulik ka Yudia.
\p
\v 23 Imbah Yusup wan kulawarganya sampai di Galilea, bubuhannya bagana di kota nang bangaran Nasaret. Maka sual nang diucapakan ulih Allah malalui nabi diganapi. Nabi-nabi nang itu baucap amun Nabi Isa cagar disambat 'urang nang datang matan Nasaret'.
\c 3
\s Judul: Nabi Yahya, nang tukang mandi'i urang nang batubat, manyiapakan jalanan gasan Nabi Isa
\p
\v 1 <<Imbah babarapa tahun.>> Nabi Yahya, nang tukang mandi'i urang nang batubat, datang ka padang pasir di Yudia handak manyampaiakan pasan Allah ka urang-urang. <<Nabi Isa masih ada di Nasaret.>>
\p
\v 2 “Batubat ha bubuhan ikam. Sualnya karajaan surga sudah parak lawan bubuhan ikam,” ujar Nabi Yahya, nang tukang mandi'i urang nang batubat, baucap lawan urang-urang.
\p
\v 3 Nabi Yahya, nang tukang mandi'i urang nang batubat, adalah urang nang dipandirakan ulih Allah malalui Nabi Yesaya. “Ada suara urang nang bakuriak di padang pasir, ‘Siapakan ha bubuhan ikam jalan gasan Tuhan. Lurusakan jalanan tu nang bujur gasan Tuhan,’” ujar Nabi Yesaya. \f + \fr 3:3 \ft Catatan kaki: Lihati ha Kitab Yesaya 40:3.\f*
\p
\v 4 <<Yahya babaju nangkaya baju nang dipakai ulih bubuhan urang susah wan bubuhan nabi.>> Inya mamakai baju nang diulahlah matan bulu unta wan panding kulit sapi dililitnya di sakuliling pinggangnya. <<Nabi Yahya makan makanan nang didapatnya di padang pasir haja.>> Inya makan balalang wan madu wanyi maraw.
\p
\v 5 Urang-urang mandatangi Nabi Yahya matan Yarusalim, samunyaan dairah Yudia, wan samunyaan dairah nang di parak Sungai Yordan.
\p
\v 6 Urang-urang nang itu maakui amun bubuhannya badusa. Lalu bubuhannya dimandi'i tubat ulih Yahya di Sungai Yordan.
\p
\v 7 Nabi Yahya malihat banyak guru agama aliran Parisi wan banyak urang aliran Saduki nang datangan handak minta lawan inya sakira mamandi'i tubat bubuhannya. “Bubuhan ikam ngini, anak-anak ular nang bawisa, jangan bapikir amun bubuhan ikam ngini kawa bukah matan hukuman Allah <<amun bubuhan ikam kada batubat>>. \f + \fr 3:7 \ft Catatan kaki: Nabi Yahya baucap amun guru-guru agama aliran Parisi nitu wan urang-urang aliran Saduki babahaya, nangkaya ular-ular nang bawisa nang wisanya babahaya.\f*
\p
\v 8 Gawi ha bubuhan ikam gawian-gawian nang baik nang manampaiakan ka urang amun bubuhan ikam sudah batubat.
\p
\v 9 Jangan bapikir amun bubuhan ikam kawa baucap lawan diri bubuhan ikam saurang, ‘Nabi Ibrahim nitu abah kami. <<Maka Allah kada cagar mahukum kami.’ Lihati ha bubuhan ikam ka batu-batu nang ini.>> Aku mamadahakan lawan bubuhan ikam amun Allah kawa manjadiakan anak-anak Nabi Ibrahim matan batu-batu nang ini.
\p
\v 10 Kampak Allah sudah ada di akar pupuhunan. Samunyaan puhun nang kada mahasilakan buah nang nyaman dimakan cagar ditabang, lalu ditimbai ka api.
\p
\v 11 Aku mamandi'i tubat bubuhan ikam nang batubat lawan banyu. Tagal kada lawas lagi ada urang nang malabihi aku nang cagar datang. Aku kada pantas malapasakan capal urang nang itu lantaran Inya labih bakuasa pada aku. Urang nang itu cagar mamandi'i bubuhan ikam lawan Ruh Kudus wan api.
\p
\v 12 Urang nang itu cagar mamakai alat panampi gasan manampi gandumnya. Alat panampi urang nang itu sudah ada di tangannya. Urang nang itu cagar mambarasihakan wadah pairikannya. Gandumnya cagar dikumpulakannya di kindainya lalu kulit gandumnya dibanamnya. Kulit gandum nang itu cagar dibanam ulih api nang kada sing pajahan,” ujar Nabi Yahya baucap lawan guru-guru agama aliran Parisi nitu wan urang-urang aliran Saduki.
\s Judul: Nabi Isa dimandi'i tubat ulih Nabi Yahya
\p
\v 13 Lalu Nabi Isa mandatangi Sungai Yordan matan Galilea sakira Sidin dimandi'i tubat ulih Nabi Yahya.
\p
\v 14 Tagal Nabi Yahya bausaha manulak mamandi'i tubat Nabi Isa. “Ulun nang samustinya dimandi'i tubat ulih Pian. Tagal malahan Pian nang mandatangi ulun <<nang handak sakira ulun mamandi'i tubat Pian>>!” ujar Nabi Yahya baucap lawan Nabi Isa.
\p
\v 15 “Wayah ini gawi ha ikam <<mamandi'i tubat Aku>>. Kita musti manggawi samunyaan gawian nang samustinya nang Allah handaki kita manggawinya,” ujar Nabi Isa. Lalu digawi Nabi Yahya ai <<mamandi'i tubat Nabi Isa>>.
\p
\v 16 Imbah Nabi Isa dimandi'i tubat, Sidin langsung kaluar matan banyu. Wayah itu jua langit tabuka. Lalu Nabi Isa malihat Ruh Kudus, nang kalihatan nangkaya burung dara turun, lalu hinggap ka Nabi Isa.
\p
\v 17 “Urang ngini AnakKu nang Kukasihi. Aku katuju banar lawan Inya,” ujar suara di langit.
\c 4
\s Judul: Iblis mangguda Nabi Isa di gurun
\p
\v 1 Lalu Nabi Isa dipimpin ulih Ruh Kudus ka gurun sakira Sidin diguda'i ulih Iblis.
\p
\v 2 <<Disitu>>Nabi Isa bapuasa salawas ampat puluh hari ampat puluh malam, Sidin lalu marasa lapar.
\p
\v 3 Iblis, nang mangguda'i manusia, mandatangi Nabi Isa. “Nabi Isa, amun ikam adalah Anak Nang Di Atas, suruh ha ikam batu-batu nang ini, ‘Jadi ja ruti gasan bubuhan ikam,’” ujar Iblis baucap lawan Nabi Isa.
\p
\v 4 “Tatulis dalam Kitab Suci, ‘Manusia kada cuma ulih ruti, inya bisa hidup, tagal urang jua mamarluakan Pirman Allah.’ <<Aku kada cagar manggawi gawian nang ikam suruh tu,”>> ujar Nabi Isa.\f + \fr 4:4 \ft Catatan kaki: Lihati kitab Ulangan 8:3.\f*
\p
\v 5 Lalu Iblis mambawa Nabi Isa ka kuta suci <<, di Yarusalim,>> lalu maandak Sidin badiri bubungan Bait Allah.
\p
\v 6 “Nabi Isa, amun ikam tu Anak Nang Di Atas, batajun ha ikam matan sini. Sualnya ada tatulis dalam Kitab Suci, ‘Allah cagar manyuruh malaikat-malaikat-Nya manjaga ikam. Malaikat-malaikat nang itu cagar manyambut ikam pakai tangan bubuhannya <<handak malindungi ikam>> sakira batis ikam kada kana batu,’” ujar Iblis baucap lawan Nabi Isa.\f + \fr 4:6 \ft Catatan kaki: Lihati kitab Zabur 91:11-12.\f*
\p
\v 7 “Ada tatulis jua dalam Kitab Suci, ‘Allah, Tuhan nang disambah ulih ikam, jangan dicuba'i <<sakira mamaksa-Nya manulungi ikam>>.’ <<Aku kada hakun manggawi nang ikam suruh,”>> ujar Nabi Isa baucap lawan Iblis.\f + \fr 4:7 \ft Catatan kaki: Lihati kitab Ulangan 6:16.\f*
\p
\v 8 Lalu Iblis mambawa lagi Nabi Isa ka gunung nang tinggi lalu ditampaiakannya samuaan karajaan dunia wan kamuliaan karajaan-karajaan nang itu lawan Nabi Isa.
\p
\v 9 “Amun ikam basujut di hadapan aku, wan amun ikam manyambah aku, maka aku mambariakan samuaan karajaan nang itu ka ikam <<sakira ikam kawa mamarintah karajaan-karajaan nang itu>>,” ujar Iblis baucap.
\p
\v 10 “Bajauh ikam matan aku! <<Aku kada cagar manggawi nang ikam suruh.>> Sualnya ada tatulis dalam Kitab Suci, ‘Sambahlah Tuhan, Allah bubuhan ikam haja. Layani cuma Tuhan haja,’” ujar Nabi Isa baucap lawan Iblis.\f + \fr 4:10 \ft Catatan kaki: Lihati kitab Ulangan 6:13.\f*
\p
\v 11 Iblis lalu maninggalakan Nabi Isa. wan malaikat-malaikat lalu datang bamula malayani Nabi Isa.
\s Judul: Caramah Nabi Isa nang panambaian
\p
\v 12 wayah Nabi Isa mandangar amun Nabi Yahya, nang tukang mandi'i urang nang batubat, dimasukakan ulih tantara-tantara Raja Hirudis ka panjara, Sidin tulak manjauh dari Yudia ka Galilea.
\p
\v 13 Nabi Isa maninggalakan Nasaret, tulak ka <<kuta>> Kapernaum handak bagana di situ. Kapernaum ada di pinggir danau <<nang ganal>> di wilayah urang Jebulon wan Naftali.
\p
\v 14 Maka kajadian-kajadian nang dipadahakan ulih Nabi Yesaya, diganapi.
\p
\v 15 “Jebulon wan Naftali kaandakannya di pinggir danau di subalah Sungai Yordan, wan disambat jua 'Galilea, dairah urang-urang nang lain urang Yahudi', coba dangarakan aku.
\p
\v 16 Ui urang-urang nang bagana di wadah nang kadap, sudah malihat cahaya nang tarang <<di banua nang ini>>. sudah ada cahaya nang bamula manarangi urang-urang nang hidup di wadah nang kadap, nang kadada Allah,” ujar nabi nang itu.\f + \fr 4:16 \ft Catatan kaki: Lihati kitab Yesaya 9:1-2.\f*
\p
\v 17 Wayah <<Nabi Isa ada di Kapernaum>>, Sidin bamula bacaramah sual Allah lawan urang-urang disitu. “Ayu batubat bubuhan ikam. Sualnya karajaan sudah parak lawan bubuhan ikam,” ujar Nabi Isa.
\s Judul: Nabi Isa mangiau pangikut-pangikut Sidin nang panambaian
\p
\v 18 Wayah Nabi Isa bajalan di pinggir<<danau nang ganal bangaran>> Galilea, Sidin malihat dua ikung urang. Urang tu Simon, nang disambat Pitarus, wan kakanya nang bangaran Andrias. Simon wan Andrias tu paiwakan. Wayah itu bubuhannya manjala di danau.
\p
\v 19 “Kamari bubuhan ikam! Umpati Aku. Aku handak manyuruh bubuhan ikam gasan mangumpulakan urang jadi pangikut-pangikut-Ku" ujar Nabi Isa baucap pulang lawan bubuhannya, "Bubuhan ikam kada maiwak lagi.”
\p
\v 20 Bubuhannya langsung maninggalakan jalanya lalu maumpati Nabi Isa.
\p
\v 21 Wayah Nabi Isa tulak matan situ, Sidin malihat dua ikung urang nang lainnya. Urang-urang nang itu adalah Yakobus, anaknya <<urang>> nang bangaran Jebedius, wan kakanya nang bangaran Yahya. Yakobus wan Yahya ada di dalam parahu lawan abah bubuhannya nang bangaran Jebedius parahatan manambal jalanya. Dikiau Nabi Isa ai Yakobus wan Yahya.
\p
\v 22 Bubuhannya badua langsung maninggalakan parahu wan abah bubuhannya lalu maumpati Nabi Isa.
\s Judul: Nabi Isa manyampaiakan pasan Allah di Galilea
\p
\v 23 Imbah itu, Nabi Isa bakuliling ka saluruh dairah Galilea lalu bacaramah dirumah-rumah ibadah. Sidin manyampaiakan Habar Baik sual Karajaan Allah wan mawagasakan urang nang bapanyakitan.
\p
\v 24 Urang-urang nang mandangar sual Nabi Isa di saluruh <<dairah>> Siria lalu mambawa sabarataan urang nang bapanyakitan, urang nang disiksa sakit, urang nang kasarungan ruh-ruh jahat, urang nang gila babi, wan urang nang lumpuh ka Inya. Nabi Isa mawagasakan samunyaan urang tu.
\p
\v 25 Banyak banar urangnya nang datangan matan Galilea, <<dairah>> Dekapolis, Yarusalim, Yudia, wan dairah di subalah Sungai Yordan maumpati Nabi Isa.
\c 5
\s Judul: Nabi Isa bacaramah sual hukum-hukum Allah di bukit
\p
\v 1 Wayah Nabi Isa malihat urang banyak <<nang maumpati Sidin>>, Sidin naik ka atas bukit. Lalu duduk ai Sidin. Lalu bubuhan pangikut Sidin mandatangi Sidin.
\p
\v 2 Maka Nabi Isa bamula bacaramah sual Allah ka bubuhan pangikut Sidin.
\p
\v 3 “Urang-urang nang tahu amun bubuhannya mamarluakan Allah cagar dibarakahi. Sualnya Karajaan Surga ampun urang-urang nitu.
\p
\v 4 Urang-urang nang maratap wayah ini cagar dibarakahi. Sualnya bubuhannya cagar dibisai.
\p
\v 5 Urang-urang nang nang randah hati wan nang lamahan<<lawan urang-urang lain>> cagar dibarakahi. Sualnya bubuhannya cagar mawarisi bumi.
\p
\v 6 Urang-urang nang handak banar manggawi gawian-gawian nang bujur, nangkaya urang nang mahandaki makanan wan nginuman, cagar dibarakahi. Sualnya Allah cagar manulungi urang-urang nitu bahasil manggawinya.
\p
\v 7 Urang-urang nang pamarasan <<lawan urang-urang lain>> cagar dibarakahi. Sualnya Allah cagar maras jua lawan urang-urang nitu.
\p
\v 8 Urang-urang nang handak manggawi nang baik-baik haja cagar dibarakahi. Sualnya urang-urang nitu cagar malihat Allah.
\p
\v 9 Urang-urang nang mausahakan sakira urang-urang hidup ruhui cagar dibarakahi. Sualnya Allah cagar maanggap urang-urang nitu nangkaya anak-Nya saurang.
\p
\v 10 Urang-urang nang disiksa ulih urang-urang lain lantaran bubuhannya manggawi nang bujur cagar dibarakahi. Sualnya Karajaan Surga cagar jadi ampun urang-urang nitu.
\p
\v 11 Bila urang-urang <<lain>> manyambati bubuhan ikam lantaran Aku, bila urang-urang <<lain>> manyiksa bubuhan ikam lantaran Aku, wan bila urang-urang <<lain>> mampitnah bubuhan ikam lantaran Aku, bubuhan ikam cagar dibarakahi.
\p
\v 12 Himung ja wan sanang ja, lantaran pahala bubuhan ikam ganal di surga. Sualnya nangkaya itu jua urang-urang manyiksa nabi-nabi nang hidup sabalum bubuhan ikam hidup.
\s Judul: Nabi Isa baucap amun pangikut-pangikut-Nya nangkaya uyah wan tarang
\p
\v 13 Bubuhan ikam adalah uyah dunia. Tagal amun uyah jadi hambar, uyah nitu kada kawa dimasinakan pulang. Uyah nitu kada baguna lagi gasan urang. Maka uyah nitu cagar dibuang urang <<di jalan>>. Lalu uyah nitu cagar dijajak urang.
\p
\v 14 Bubuhan ikam tu tarang dunia. Urang kada kawa manyambunyiakan kuta nang ada di atas bukit.
\p
\v 15 Nangkaya itu jua imbah urang malikit palita, bubuhannya kada cagar maandak palita nitu di bawah gantang. Tagal bubuhannya cagar maandak palita nitu di atas mija sakira sabarataan urang di rumah nitu ditaranginya.
\p
\v 16 Nangkaya itu jua tampaiakan bubuhan ikam tarang bubuhan ikam di hadapan urang-urang, sakira bubuhannya malihat gawian-gawian bubuhan ikam nang baik-baik. Lalu urang-urang nitu cagar mamuliaakan Abah bubuhan ikam nang ada di surga. \f + \fr 5:16 \ft Catatan kaki: Nabi Isa baucap amun gawian-gawian nang baik-baik nitu nangkaya tarang. Gawian-gawian nang baik-baik nitu manampaiakan kamuliaan Allah lawan manusia, nangkaya tarang manampaiakan banda-banda sakira kawa di lihat urang.\f*
\s Judul: Nabi Isa bacaramah sual hukum Taurat
\p
\v 17 Jangan bapikir amun Aku datang gasan mahapus hukum Taurat atawa kitab bubuhan nabi. Aku kada datang gasan sual-sual nang itu. Tagal Aku datang gasan mangganapi sual-sual nang itu.
\p
\v 18 Sabujurannya, huruf nang pahalusnya nang ditulis dalam hukum Taurat wan tanda baca nang pahalusnya dalam hukum Taurat cagar ada tatarusan sampai surga wan bumi langlam. Imbah samunyaan kajadian <<nang itu musti tajadi>> tajadi, hanyar hal-hal nang itu cagar kadada lagi.
\p
\v 19 Lantaran itu, urang nang maanggap kada panting sabuting parintah, biar parintah nang pahalusnya wan mancaramahakannya ka urang lain amun urang tu musti jua maanggap kada panting parintah nang itu, cagar jadi urang nang kada panting jua di Karajaan Surga. Tagal urang nang manjalanakan wan mancaramahakan parintah-parintah nitu ka urang lain cagar jadi urang nang panting di Karajaan Surga.
\p
\v 20 Aku mamadahakan lawan bubuhan ikam amun bubuhan ikam kada cagaran masuk ka Karajaan Surga kacuali bubuhan ikam tabujur pada guru-guru agama aliran Parisi wan guru-guru agama.
\s Judul: Ajaran Nabi Isa sual urang nang sarik lawan urang lain
\p
\v 21 Bubuhan ikam sudah mandangar sual hukum nang dipadahakan lawan padatuan kita, ‘Jangan mamati'i urang. Siapa haja nang mamati'i urang cagar dihakimi.’\f + \fr 5:21 \ft Catatan kaki: Lihati ja kitab Kaluaran 20:13.\f*
\p
\v 22 Tagal Aku mamadahakan lawan bubuhan ikam amun siapa haja nang sarik lawan dangsanak lalakiannya atawa dangsanak bibiniannya cagar dihakimi. Siapa haja nang baucap lawan dangsanak lalakiannya atawa dangsanak bibiniannya, ‘Raka’ cagar dihakimi di pangadilan. Siapa haja nang baucap lawan urang, ‘Ikam ni dasar babal!’ patut ditimbai ka api naraka jahanam.\f + \fr 5:22 \ft Catatan kaki: Ucapan bahasa Aram 'raka' artinya 'urang bungul'.\f*
\p
\v 23 Makanya amun ikam rahatan mamparsambahakan kurban ikam ka Allah di misbah, tagal pas wayah itu ikam taingat amun dangsanak lalakian ikam atawa dangsanak babinian ikam masih sangkal lawan ikam,
\p
\v 24 Tinggalakan ha parsambahan ikam nitu di muka misbah. Tulak ha wan babaikan dulu lawan urang nitu. Imbah itu babulik ai ikam ka misbah wan mamparsamabahan kurban ikam ka Allah.
\p
\v 25 Sabalum ikam lawan musuh ikam sampai di pangadilan, wayah di tangah jalan lakasi ikam babaikan lawan musuh ikam nang maaduakan ikam ka pangadilan. Sualnya amun ikam kada babaikan lawan musuh ikam, inya cagar manyarahakan ikam ka hakim. Lalu hakim nitu cagar manyarahakan ikam ka patugas. Lalu patugas nitu cagar mamasukakan ikam ka panjara.
\p
\v 26 Sabujurannya, ikam kada cagar kaluar matan panjara nitu sampai ikam tuntung mambayar samunyaan nang musti dibayar ulih ikam.
\s Judul: Nabi Isa manjalasakan sual dusa jina
\p
\v 27 Bubuhan ikam sudah mandangar sual hukum nang dipadahakan lawan padatuan kita, ‘Jangan manggawi jina.’\f + \fr 5:27 \ft Catatan kaki: Lihati ja kitab Kaluaran 20:14.\f*
\p
\v 28 Tagal Aku mamadahakan lawan bubuhan ikam, amun urang malihat bibinian nang lain bininya, lalu timbul nafsu handak mangumpulinya, urang nitu sudah manggawi jina dalam hatinya.
\p
\v 29 Amun mata kanan ikam maulah ikam badusa, cungkil wan buang ha mata ikam nitu. Tabaik ikam kahilangan sapalih awak ikam daripada ikam saawakan ditimbai ka naraka jahanam.
\p
\v 30 Amun tangan kanan ikam maulah ikam badusa, tatak wan buang ha tangan ikam nitu. tabaik ikam kahilangan sapalih awak ikam daripada ikam saawakan ditimbai ka naraka jahanam.
\s Judul: Nabi Isa bapandir sual basarakan
\p
\v 31 Bubuhan ikam sudah mandangar sual hukum nang dipadahakan lawan padatuan kita, ‘Urang nang manyarak bininya musti mambari inya surat sarak nang ditulis ulih imam. Ada tatulis dalam surat nang itu amun bibinian nitu kada bulih lagi jadi bini urang nitu.’\f + \fr 5:31 \ft Catatan kaki: Lihati ja kitab Ulangan 24:1.\f*
\p
\v 32 Tagal Aku mamadahakan lawan bubuhan ikam, amun laki manyarak bininya, maulah laki nitu kaina manggawi jina. Tagal laki nang manyarak bininya lantaran bininya nitu sudah manggawi jina, kada maulah laki nitu manggawi jina. Lalakian nang mangawini bibinian nang disarak lakinya, lalakian nitu manggawi jina.
\s Judul: Nabi Isa manjalasakan sual sumpah
\p
\v 33 Bubuhan ikam jua sudah mandangar sual hukum nang dipadahakan lawan padatuan kita, ‘jangan maingkari sumpah ikam. Tagal napa nang sudah ikam janjiakan mamakai sumpah dami ngaran Allah musti ikam gawi.’\f + \fr 5:33 \ft Catatan kaki: Lihati ja kitab Imamat 19:12, Bilangan 30:2, wan Ulangan 23:21.\f*
\p
\v 34 Tagal Aku mamadahi ikam, ‘Jangan basumpah mamakai ngaran Allah atawa napa haja <<amun ikam bajanji manggawi sasuatu>>.’ Jangan basumpah lawan urang dami surga <<amun ikam bajanji manggawi sasuatu>>. Sualnya surga tu takhta Allah.
\p
\v 35 Jangan basumpah lawan urang dami bumi <<amun ikam bajanji manggawi sasuatu>>. Sualnya bumi tu kaandakan batis Allah. Jangan basumpah lawan urang dami Yarusalim <<amun ikam bajanji manggawi sasuatu>>. Sualnya Yarusalim tu kuta Raja Basar.
\p
\v 36 Jangan basumpah lawan urang dami kapala ikam <<amun ikam bajanji manggawi sasuatu parbuatan>>. Sualnya salambar rambut di kapala ikam haja gin, ikam kada kawa maulahnya jadi hirang atawa putih.
\p
\v 37 Amun i'ih baucap ha, ‘I'ih.’ Amun kada baucap ha, ‘Kada.’ Samunyaan nang labih pada nitu nang diucapakan ulih bubuhan ikam wayah bubuhan ikam bajanji lawan urang <<manggawi sasuatu >>, datangnya matan Iblis.
\s Judul: Nabi Isa manjalasakan sual pambalasan
\p
\v 38 Bubuhan ikam jua sudah mandangar sual hukum nang dipadahakan lawan padatuan kita, ‘Urang nang malukai mata urang, matanya musti dilukai jua. Urang nang mamatahakan gigi urang, giginya musti dipatahakan jua.’\f + \fr 5:38 \ft Catatan kaki: Lihati ja kitab Kaluaran 21:24, Imamat 24:20, wan Ulangan 19:21.\f*
\p
\v 39 Tagal Aku mamadahi bubuhan ikam, ‘Jangan mambalas urang nang jahat lawan ikam.’ Amun urang malapau pipi kanan ikam, unjuk ha jua pipi kiwa ikam <<sakira inya jua kawa malapau pipi subalahnya>>.
\p
\v 40 Amun urang handak maaduakan ikam ka pangadilan lantaran mahandaki baju ikam <<nang dihutang ulih ikam ka inya>>, julung ha jua jubah ikam ka inya.
\p
\v 41 Amun urang mamaksa ikam bajalan satu pal mamikulakan barangnya, bajalan ha ikam lawan inya dua pal mamikulakan barangnya.
\p
\v 42 Barii ha urang nang maminta sasuatu lawan ikam wan jangan manulak urang nang handak mainjam sasuatu lawan ikam.
\s Judul: Nabi Isa malajari amun urang musti mangasihi musuhnya
\p
\v 43 Bubuhan ikam jua sudah mandangar sual hukum nang dipadahakan lawan padatuan kita, ‘Kasihi jiran-jiran bubuhan ikam wan muari musuh-musuh bubuhan ikam.’\f + \fr 5:43 \ft Catatan kaki: Lihati ja kitab Imamat 19:18. Guru-guru agama baucap amun urang musti mamuari musuh-musuhnya. Tagal kadada tatulis dalam Kitab Suci amun urang musti mamuari musuh-musuhnya.\f*
\p
\v 44 Tagal Aku manyuruh bubuhan ikam, ‘Kasihi musuh-musuh bubuhan ikam wan doa akan urang-urang nang manyiksa bubuhan ikam.’
\p
\v 45 Maka bubuhan ikam cagar jadi anak-anak Abah bubuhan ikam nang di surga. Abah Nang Di Surga manarbitakan matahari-Nya gasan urang jahat wan gasan urang baik. Lalu Inya jua manurunakan hujan gasan urang bujur wan urang pasik.
\p
\v 46 Amun bubuhan ikam mangasihi urang nang mangasihi bubuhan ikam haja, bubuhan ikam kada baulihi pahala. Tukang tagih pajak gin mangasihi urang nang mangasihi bubuhannya.
\p
\v 47 Amun bubuhan ikam mambari salam lawan kakawalan bubuhan ikam haja, bubuhan ikam kada tabaik pada urang lain. Urang-urang pasik gin mambari salam lawan kakawalannya.
\p
\v 48 Maka jadi ha bujur-bujur baik, nangkaya Abah bubuhan ikam nang di surga bujur-bujur baik.
\c 6
\s Judul: Nabi Isa malajari urang basadakah
\p
\v 1 Amun bubuhan ikam manggawi gawian nang bujur, bahati-hati ja bubuhan ikam. Jangan manggawi gawian nang itu di hadapan urang nang lainnya sakira bubuhan ikam dilihat ulih urang. Amun bubuhan ikam manggawi gawian nang bujur sakira bubuhan ikam dilihat ulih urang lain, Abah bubuhan ikam Nang ada di Surga, kada mambari upah gasan bubuhan ikam.
\p
\v 2 Bilanya ikam mambari duit atawa banda-banda nang lainnya ka urang nang susah, jangan baagak, nang kaya urang munapik baagak. urang nang munapik tu maniup tarumpit di rumah-rumah ibadah wan di jalan-jalan sakira urang lain mahurmati bubuhannya. Sabujurannya, bubuhannya tu sudah mandapat <<samunyaan>> upah bubuhannya.
\p
\v 3 Tagal bilanya ikam mambariakan duit atawa banda-banda nang lainnya ka urang nang susah, jangan sampai dikatahui urang << lain>> malihat amun ikam lagi manggawi gawian nang itu.
\p
\v 4 Baiknya ikam bahihinipan haja mambari duit atawa banda nang lainnya ka urang nang susah. Maka Abah ikam Nang Di Surga, nang malihat gawian ikam nang bahihinipan tu, cagar mambari upah gasan ikam.
\s Judul: Nabi Isa malajari urang badoa
\p
\v 5 Nang kaya itu jua bilanya bubuhan ikam badoa, jangan baagak, nang kaya urang munapik baagak. Wayah urang munapik tu badoa, bubuhannya katuju badiri di rumah-rumah ibadah wan di hujung-hujung jalan sakira bubuhannya dilihat ulih urang. Sabujurannya, bubuhannya sudah mandapat <<samunyaan>> upah bubuhannya.
\p
\v 6 Tagal bilanya ikam badoa, masuk ikam ka kamar. Tukupi lawangnya lalu badoa lawan Abah ikam Nang Di Surga, nang kada kalihatan. Abah ikam Nang Di Surga, malihat gawian ikam nang bahihinipan , cagar mambari upah lawan ikam.
\p
\v 7 Wan bilanya bubuhan ikam badoa, jangan badoa, nang kaya urang-urang nang kada pinandu lawan Allah. Wayah bubuhannya tu badoa, bubuhannya rancak baucap tabulik-bulik. Sualnya bubuhannya mangira amun doa bubuhannya cagar didangarakan lantaran banyak ucapannya.
\p
\v 8 Maka jangan baagak, nang kaya bubuhannya tu baagak. Sualnya sabalum bubuhan ikam maminta apa haja lawan Abah ikam Nang Di Surga, Inya sudah tahu apa haja nang bubuhan ikam parluakan.
\p
\v 9 Maka badoalah bubuhan ikam, ‘Abah kami Nang Di Surga, mudahan ngaran pian di kudusakan.
\p
\v 10 Mudahan Karajaan Pian datang. Mudahan kahandak pian tajadi di bumi, nang kaya di surga.
\p
\v 11 Bari kami hari ini, makanan nang semayunya gasan kami.
\p
\v 12 Wan ampuni dusa-dusa kami, nang kaya kami jua maampuni urang-urang nang basalah lawan kami.
\p
\v 13 jangan bariakan kami diguda ulih urang atawa banda <<sakira kami hakun manggawi dusa>>. Tagal salamatakan pang kami matan roh nang jahat.’\f + \fr 6:13 \ft Catatan kaki: Ada babarapa naskah bahagian Kitab Suci tamasuk ucapan ngini. “Sualnya Karajaan tu karajaan Pian. Wan kakuasaan wan kamuliaan ampun Pian gasan salawasan. Amin.”\f*
\p
\v 14 Sualnya amun <<urang tu basalah lawan bubuhan ikam,>> bubuhan ikam musti maampuninya, <<bilanya bubuhan ikam badusa lawan Abah bubuhan ikam Nang Di Surga ,>> Inya, nang ada di surga, maampuni bubuhan ikam jua.
\p
\v 15 Tagal amun bubuhan ikam kada maampuni urang <<lain>>, Maka Abah bubuhan ikam Nang Di Surga, kada jua ikam maampuni bubuhan ikam.
\s Judul: Nabi Isa malajari urang sual bapuasa
\p
\v 16 Bilanya bubuhan ikam bapuasa, muha jangan masam, nang kaya muha urang-urang munapik. Urang-urang munapik tu maulah muha bubuhannya pina sadih handak manampaiakan lawan urang amun bubuhannya bapuasa. Sabujurannya, bubuhannya sudah dapat <<samunyaan>> upah bubuhannya.
\p
\v 17 Tagal bilanya bubuhan ikam bapuasa, andaki ha minyak di kapala bubuhan ikam wan basuh muha bubuhan ikam.
\p
\v 18 Lalu urang-urang <<lain>> kada cagar manyangka amun bubuhan ikam lagi bapuasa. Tagal Abah bubuhan ikam Nang Di Surga, nang kada talihat, pacangan malihat bubuhan ikam. Inya nang malihat gawian bubuhan ikam nang digawi bahihinipan tu, cagar mambari upah lawan bubuhan ikam.
\s Judul: Nabi Isa bapandir sual harta di surga
\p
\v 19 Bubuhan ikam jangan manuyuk harta di bumi. Sualnya ada gagat wan tagar nang bisa marusak harta nang itu. Wan ada maling nang bisa masuk ka rumah bubuhan ikam lalu mancuntan harta nang itu.
\p
\v 20 Tagal tuyuk ha bubuhan ikam harta gasan bubuhan ikam saurang di surga. Sualnya kadada gagat wan tagar nang kawa marusaknya. Wan kadada maling nang kawa masuk ka dairah <<wadah harta nang itu baada>> gasan mancuntannya.
\p
\v 21 Dimana ikam manyimpan harta ikam, di situ jua pikiran ikam baada.
\p
\v 22 Mata urang tu cahaya tarang dalam pikiran. Maka amun mata ikam bagus, samunyaan pikiran ikam bagus jua.
\p
\v 23 Amun mata ikam rusak, samunyaan pikiran ikam jahat. Jadi biar itu bagus lantaran pikiran ikam jahat, pangartian ikam jadi jahat banar jua!
\p
\v 24 Kadada urang nang kawa malayani dua tuan. Inya cagar muar lawan saikung tuan wan sayang lawan tuan nang saikungnya. Nangkaya itu jua urang nang cagar mairingi saikung tuan lalu manulak mairingi tuan nang saikungnya. Maka bubuhan ikam kada kawa malayani Allah wan malayani kasugihan jua.
\s Judul: Nabi Isa bapandir sual hawatir
\p
\v 25 Aku bapadah lawan bubuhan ikam, ‘Jangan hawatir sual hidup bubuhan ikam.’ Jangan hawatir amun bubuhan ikam kadada baisian makanan atawa nginum nang mayu. Wan jangan hawatir sual banda-banda nang diparluakan ulih awak bubuhan ikam. Jangan hawatir sual baju nang cagar dipakai ulih bubuhan ikam. Hidup tapanting pada makanan. Awak tapanting pada baju.
\p
\v 26 Pikirakan ha bubuhan ikam sual burung-burung di langit. Burung-burung tu kada mananam bigi-bigian. Bubuhannya kada mangatam hasil tanaman wan kadada manuyuk hasil tanaman di kindai-kindai bubuhanya. Tagal Abah bubuhan ikam Nang Di Surga, mambari makani burung nang itu. Bubuhan ikam labih baharaga pada burung-burung tu.
\p
\v 27 Kadada urang antara bubuhan ikam nang bisa babanyaki hidupnya lawan manghawatir. Amun ikam manghawatir, ikam kada babanyaki pabila ikam kaina hidup. Ikam kada cagar hidup salawas sajam haja lagi.
\p
\v 28 Nangkaya itu jua bubuhan ikam jangan manghawatirakan sual baju. Pikirakan ha bubuhan ikam kambang-kambang nang tumbuh liar nang tumbuh di padang-padang. Kambang-kambang nang tumbuh liar tu kada bagawi wan kada maulahakan baju gasan dirinya saurang.
\p
\v 29 <<Raja>> Sulaiman mamakai baju nang miwah banar. Tagal Aku mamadahakan lawan bubuhan ikam amun baju Sulaiman kada tabagus pada salah satu kambang nang tumbuh liar tu.
\p
\v 30 Rumput di padang-padang hidupnya satumat haja. imbah tu Rumput nang itu ditimbai ka tungku api <<manusia>>. Tagal Allah maulah rumput nang itu pina bungas banar. Maka Allah pasti mambari baju gasan bubuhan ikam. Uii, bubuhan ikam kurang baiman lawan Allah!
\p
\v 31 Makanya jangan hawatir wan jangan baucap, ‘Mana makanan nang kita makan? Mana nginuman nang kita kinum?’ Wan jangan baucap, ‘Mana baju nang kita pakai?’
\p
\v 32 Urang-urang nang kada kanal Allah, tatarusan mancari banda-banda nang itu. Tagal Abah bubuhan ikam Nang Di Surga, tahu amun bubuhan ikam parlu samunyaan banda nang itu.
\p
\v 33 Tagal cari hulu bubuhan ikam karajaan Allah. Cari hulu kahandak Allah. Maka samunyaan nang lain<<nang diparluakan ulih bubuhan ikam>> jua cagar dibariakan-Nya ka bubuhan ikam.
\p
\v 34 Maka jangan mahawatirakan sual nang cagar tajadi isuk. Sualnya isuk cagar ada kasusahannya saurang. Saban hari ada kasusahannya saurang.
\c 7
\s Judul: Nabi Isa baucap amun urang kada bulih mahakimi urang lain
\p
\v 1 Jangan mahakimi urang lain sakira bubuhan ikam kada dihakimi.
\p
\v 2 Sualnya bubuhan ikam cagar dihakimi, nang kaya bubuhan ikam mahakimi urang lain. Ukuran nang dipakai ulih bubuhan ikam <<wayah bubuhan ikam maukur banda-banda gasan urang lain,>> cagar jadi ukuran nang dipakai urang wayah banda-banda diukurakan gasan bubuhan ikam.
\p
\v 3 Amunnya ikam kada sadar amun ada balukan kayu di mata ikam, ikam mustinya kada usah malihat gabuk kayu di mata dangsanak lalakian ikam atawa dangsanak babinian ikam.\f + \fr 7:3 \ft Catatan kaki: Nabi Isa baucap amun dusa-dusa urang nitu nangkaya gabuk kayu di matanya.\f*
\p
\v 4 Wayah balukan kayu ada di mata ikam, ikam kada bulih bapadah lawan dangsanak lalakian ikam atawa dangsanak babinian ikam, ‘Maraha aku maambilakan gabuk kayu nitu matan mata ikam.’
\p
\v 5 Ikam tu munapik. Kaluarakan dahulu balukan kayu nitu matan mata ikam. Maka ikam cagar kawa malihat dangan jalas gasan mangaluarakan gabuk kayu matan mata dangsanak lalakian ikam atawa dangsanak babinian ikam.
\p
\v 6 Banda nang suci jangan dijulung ka hadupan. Amun bubuhan ikam manggawi gawian nitu, bisa-bisa hadupan nitu babalik. Lalu inya marabit-rabit bubuhan ikam. Mutiara jangan dijulung ka babi. Amun bubuhan ikam manggawi gawian nitu, bisa-bisa babi nitu manjajak-jajak mutiara nitu.\f + \fr 7:6 \ft Catatan kaki: Nabi Isa maibaratakan binatang-binatang nitu urang-urang nang kada hakun manarima Habar Baik.\f*
\s Judul: Nabi Isa baucap amun Allah cagar mangabulakan doa urang
\p
\v 7 Minta ha bubuhan ikam banda lawan Allah. Maka bubuhan ikam cagar baulihi banda nitu matan Allah. Cari'i ha bubuhan ikam banda. Maka bubuhan ikam cagar manamuakan banda nitu. Katuk ha bubuhan ikam lawang. Maka lawang nitu cagar dibukaakan gasan bubuhan ikam.
\p
\v 8 Sualnya satiap urang nang maminta banda lawan Allah cagar baulihi banda nitu. Satiap urang nang mancari'i banda cagar manamuakan banda nitu. Lawang cagar dibukaakan gasan satiap urang nang mangatuk lawang.
\p
\v 9 Amun anak maminta ruti lawan kuitannya, kadada pang urang di antara bubuhan ikam nang mambariakan batu ka anaknya.
\p
\v 10 Amun anak nitu maminta iwak lawan kuitannya, kuitan nitu kada cagar mambariakan ular ka anaknya.
\p
\v 11 Biar bubuhan ikam ni jahat, bubuhan ikam tahu nangkaya apa mambariakan banda-banda nang baik-baik ka anak-anak bubuhan ikam. Apalagi Abah bubuhan ikam nang ada di surga <<wan nang baik,>> musti mambariakan banda-banda nang baik-baik ka urang-urang nang maminta banda-banda nang baik-baik lawan Inya!
\p
\v 12 Maka gawi ha bubuhan ikam ka urang-urang << lain>>, nangkaya bubuhan ikam handaki bubuhannya gawi ka bubuhan ikam. Sualnya parintah nang ini baisi kasaluruhan hukum Taurat wan kitab bubuhan nabi.
\s Judul: Nabi Isa baucap amun urang musti mamilih lawang nang kipit
\p
\v 13 Masuk ha bubuhan ikam maliwati lawang nang kipit. Lawang nang baampah ka naraka tu ganal wan jalan nang baampah ka situ ligar. Lalu banyak ai urang masuk maliwati lawang nitu.
\p
\v 14 Tagal lawang nang baampah ka kahidupan nang kakal tu<<nang kada baampihan>> kipit wan jalan nang baampah ka kahidupan nang kakal tu halus. Sadikit haja urang nang manamuakan lawang nang itu.
\s Judul: Nabi Isa mamadahi urang-urang sual nabi-nabi palsu
\p
\v 15 Bajaga-jaga ha bubuhan ikam tahadap nabi-nabi palsu. Wayah urang-urang nitu datang ka bubuhan ikam, bubuhannya bapiragah jadi nabi. Tagal sabujurannya, bubuhannya tu handak mambinasaakan bubuhan ikam.
\p
\v 16 Bubuhan ikam cagar tahu amun urang-urang nitu nabi-nabi palsu dari malihat napa nang di gawi ulih bubuhannya. <<napa nang di gawi urang tu ibarat buah nang dihasilakan ulih tanaman.>> Urang kada mamutik anggur di samak nang baduri wan kada mamutik buah ara di kumpai nang baduri.
\p
\v 17 Nang kaya itu jua, samunyaan puhun nang baik mahasilakan buah nang baik. Tagal samuaan puhun nang kada baik mahasilakan buah nang kada baik jua.
\p
\v 18 Kadada pang puhun nang baik nang kawa mahasilakan buah nang kada baik. Kadada pang puhun nang kada baik nang kawa mahasilakan buah nang baik.
\p
\v 19 Samuanyan puhun nang kada mahasilakan buah nang baik cagar ditabang lalu ditimbai ka api.
\p
\v 20 Maka bubuhan ikam cagar tahu amun urang-urang nitu nabi palsu dari malihat napa nang digawi ulih bubuhannya.
\s Judul: Nabi Isa bapandir sual pangikut-pangikut nang palsu
\p
\v 21 Lainan urang nang baucap lawan Aku, ‘Ya Allah, ya Allah,’ nang cagar masuk ka Karajaan surga. Tagal urang-urang nang manggawi gawian-gawian nang mahimungi Abah-Ku nang di surga nang cagar masuk ka karajaan-Nya.
\p
\v 22 <<Wayah Allah cagar mahakimi manusia>>, bubuhannya cagar baucap lawan Aku, ‘Ya Allah, ya Allah, kami banubuat dami ngaran Pian. Kami manyuruh bajauh ruh-ruh jahat matan manusia dami ngaran Pian jua. Kami manggawi banyak mukjijat dami ngaran Pian jua.’
\p
\v 23 Tagal aku handak batarus tarang lawan urang-urang nitu, ‘Aku kada suah kanal lawan bubuhan ikam. Bubuhan ikam ni nang manggawi gawian-gawian nang jahat, bajauh ikam matan Aku!’
\s Judul: Nabi Isa bacaramah sual urang nang bijak wan urang nang babal
\p
\v 24 Sabarataan urang nang mandangar ucapan-Ku wan manggawi napa nang Aku ucapakan nitu, nangkaya urang nang bijak nang maulah rumahnya di atas batu.
\p
\v 25 Turun ai hujan. Lalu datang baah wan angin sing darasan mahantam rumah nitu. Tagal rumah nitu kada rubuh lantaran rumah nitu diulah di atas batu.
\p
\v 26 Tagal sabarataan urang nang mandangar ucapan-Ku, tagal kada manggawi napa nang Aku ucapakan nitu, nangkaya urang nang babal nang maulah rumahnya di atas karangan.
\p
\v 27 Turun ai hujan. Lalu datang baah wan angin sing darasan mahantam rumah nitu. Maka rumah nitu rubuh wan hancur lalu,” ujar Nabi Isa baucap lawan pangikut-pangikut sidin.
\p
\v 28 Wayah Nabi Isa maucapakan ucapan nitu, urang-urang takjup mandangar ajaran Sidin.
\p
\v 29 Sualnya Nabi Isa kada mancaramahakan ajaran-ajaran nang itu ka urang-urang nangkaya guru-guru agama bubuhannya mancaramahakan ajaran-ajaran ka bubuhannya. Tagal wayah Sidin mancaramahakan ajaran-ajaran nitu ka urang-urang nitu, Sidin bacaramah dangan kuasa.
\c 8
\s Judul: Nabi Isa mawagasakan urang nang bapanyakit kulit nang manajisakan
\p
\v 1 Wayah Nabi Isa turun matan bukit, banyak banar urang maumpati Sidin.
\p
\v 2 Ada urang nang bapanyakit kulit nang manajisakan mandatangi Nabi Isa. Inya basujut di hadapan Nabi Isa. “Tuan, amun Pian hakun <<mawagasakan ulun>>, Pian kawa maulah awak ulun jadi barasih,” ujar urang nang itu baucap.\f + \fr 8:2 \ft Catatan kaki: Dalam hukum agama urang Ibrani, urang nang bapanyakitan kulit nang manajisakan dianggap najis (kada barasih.) Maka bubuhannya kada dibariakan sambahyang di rumah ibadah. Bubuhannya jua kada dibariakan baparak lawan urang lain\f*
\p
\v 3 Lalu Nabi Isa maulurakan tangan Sidin <<ka urang nitu>> lalu dijapai Sidin urang nitu.“Hakun ai Aku.<<mawagasakan ikam>>. Barasih awak ikam!” ujar Nabi Isa. <<Lalu wagas ai urang nitu >> wan langsung jadi barasih.
\p
\v 4 “Cuba dangarakan pandiran-Ku. Sual kajadian ngini jangan dikisahakan lawan urang. Tagal tulak ha ikam wan tampaiakan diri ikam lawan imam. Parsambahakan kurban ka Allah. Nabi Musa manyuruh urang nang sudah diwagasakan mamparsambahakan kurban ka Allah. Gawian nang itu cagar jadi bukti gasan urang-urang <<amun awak ikam sudah barasih>>,” ujar Nabi Isa baucap lawan urang nitu.
\s Judul: Ada saikung parwira Romawi nang baiman lawan Nabi Isa
\p
\v 5 Wayah Nabi Isa masuk ka <<kuta>> Kapernaum, ada saikung parwira Romawi nang mangapalai saratus tantara mandatangi Sidin. Lalu parwira nitu mamuhun lawan Nabi Isa sakira Sidin manulung inya.
\p
\v 6 “Tuan, hamba ulun rahatan barabah di paguringannya di rumah ulun lantaran lumpuh. Inya mandarita banar,” ujar parwira nitu.
\p
\v 7 “Aku handak datang ka rumah ikam gasan mawagasakan hamba nitu,” ujar Nabi Isa baucap lawan parwira nitu.
\p
\v 8 “Tuan , ulun kada layak manarima pian masuk di rumah ulun. <<Maka kada usah bailang.>> Baucap ha pian sabatik, ‘wagas!’ pasti hamba ulun nitu cagar wagas.
\p
\v 9 <<Ulun tahu ai amun Pian kawa maucapakan parintah nitu.>> Sualnya ada urang nang bakuasa mambari parintah ka ulun. Ulun jua bakuasa gasan mambari parintah ka tantara-tantara. Bila ulun baucap lawan tantara, ‘Tulak ikam!’ Maka tantara nitu cagar tulak. Lalu bila ulun baucap lawan tantara nang lain, ‘Kamari ikam,’ maka tantara nitu cagar mandatangi ulun. Lalu bila ulun baucap lawan hamba ulun, ‘Gawi ngini,’ Maka hamba nitu cagar manggawinya,” ujar parwira nitu.
\p
\v 10 Wayah Nabi Isa mandangar ucapan parwira nitu, Sidin hiran. Lalu Sidin baucap lawan urang-urang nang maumpati Sidin, “Sabujurannya, sabalum urang ngini, aku kada suah manamui iman urang nang saganal iman parwira ngini di antara urang-urang di nagri Israil.
\p
\v 11 Aku mamadahakan lawan bubuhan ikam amun banyak urang nang lain urang Yahudi cagar datangan matan samunyaan daerah di bumi. Lalu urang-urang nitu cagar duduk makanan lawan Nabi Ibrahim, Ishak, wan Yakub di parjamuan makan di surga.
\p
\v 12 Tagal banyak nang sabujurnya anak-anak Karajaan Surga cagar dipaksa maninggalakan karajaan. Urang-urang nitu cagar dibuang ka wadah nang paling kadap. Di sana bubuhannya cagar manangis wan mandarita banar,” ujar Nabi Isa baucap lawan urang-urang nang maumpati Sidin.
\p
\v 13 “Bulik ha ikam ka rumah ikam. Hamba ikam sudah Aku wagasakan, lantaran ikam parcaya amun inya cagar kuwagasakan,” ujar Nabi Isa baucap lawan parwira nitu. Lalu hamba parwira nitu langsung wagas.
\s Judul: Nabi Isa mawagasakan banyak urang
\p
\v 14 Wayah Nabi Isa masuk ka rumah Pitarus, Sidin malihat mintuhanya. Mintuha Pitarus rahatan barabah <<di paguringan>> lantaran mariap dingin.
\p
\v 15 Dijapai Nabi Isa tangannya. Langsung wagas ai mintuha Pitarusnya. Maka inya bapuat, lalu bamula malayani Nabi Isa.
\p
\v 16 Malamnya, banyak urang nang kasarungan ruh-ruh jahat dibawa ka Nabi Isa <<di hari nitu jua>>. Lalu lawan baujar sabatik Nabi Isa manyuruh bajauh ruh-ruh jahat nitu . Diwagasakan Sidin jua sabarataan urang nang sakit.
\p
\v 17 Nabi Isa manggawi gawian nang ini sakira kajadian-kajadian nang diucapakan ulih nabi nang bangaran Yesaya diganapi. “Urang nitu manyuruh bajauh panyakit kita. Inya mandarita gasan mawagasakan kita,” ujar Yesaya.\f + \fr 8:17 \ft Catatan kaki: Lihati ja kitab Yesaya 4:53.\f*
\s Judul: Sual maumpati Nabi Isa
\p
\v 18 Wayah Nabi Isa malihat urang banyak di sakuliling Sidin, Sidin manyuruh bubuhan pangikut Sidin tulak manyubarang ka subarang danau <<nang bangaran Galilea lawan Sidin>>.
\p
\v 19 Lalu ada saikung guru agama mandatangi Nabi Isa. “Guru, ulun handak umpat Pian ka mana haja Pian tulak,” ujar guru agama nitu baucap.
\p
\v 20 “Rubah baisi liang<< wadah bubuhannya bagana>>, wan burung baisi sarang. Tagal Nang Datang Matan Di Surga kada baisi wadah gasan Sidin baistirahat,” ujar Nabi Isa.
\p
\v 21 “Tuhan, bariakan pang ulun tulak dulu sakira ulun kawa manguburakan abah ulun,” ujar pangikut nang lain bapadah lawan Nabi Isa.
\p
\v 22 “Umpat ha ikam lawan Aku. Maraha urang mati manguburakan urang mati,” ujar Nabi Isa baucap lawan pangikut Sidin.
\s Judul: Nabi Isa maranaiakan badai
\p
\v 23 Nabi Isa babuat ka dalam parahu, lalu bubuhan pangikut Sidin maumpati Sidin.
\p
\v 24 Bakakajutan ada badai mahamuk di danau sampai galombang banyu bamula masukan ka dalam parahu. Tagal Nabi Isanya rahatan guring.
\p
\v 25 Bubuhan pangikut mandatangi Nabi Isa, lalu Sidin digarak ulih bubuhannya. “Tuhan, salamatakan kami! Kami cagar matian!” ujar pangikut-pangikut nitu.
\p
\v 26 “Mustinya bubuhan ikam ni kada takutanan. Bubuhan ikam ni kurang baiman lawan Aku,” ujar Nabi Isa. Lalu bapuat ai Sidin wan manggaratak angin wan galumbang banyu. Langsung ranai ai badainya.
\p
\v 27 Bubuhan pangikut tanganga. “Harat banar Urang ngini! Sampai angin wan galombang banyu gin maasi lawan Urang ngini!” ujar bubuhan pangikut nitu bapandir papadaannya.
\s Judul: Nabi Isa manyuruh bajauh ruh-ruh jahat matan dua ikung urang Gadara
\p
\v 28 Imbah Nabi Isa wan bubuhan pangikut sampai di dairah nang bangaran Gadara, nang ada di subarang <<danau>>, ada dua ikung urang nang kasarungan ruh-ruh jahat kaluar matan pakuburan mandatangi Sidin. Bubuhannya tu gaas banar. Makanya kadada urang nang wani liwat di jalan nitu.\f + \fr 8:28 \ft Catatan kaki: Ada babarapa naskah bagian Kitab Suci nang ini nang mamakai ucapan 'Gadara' atawa ucapan 'urang-urang Gerasene' gasan manjalasakan Nabi Isa tulak ka mana.\f*
\p
\v 29 “Pian kada usah gin mandatangi kami. Pian jangan manyiksa kami sabalum wayahnya <<nang ditantuakan Allah>>!” ujar ruh-ruh jahat nitu bakuriak <<malalui urang-urang nitu>>.
\p
\v 30 Parak situ ada sakumpulan babi nang banyak lagi makanan.
\p
\v 31 “Amun Pian manyuruh bajauh bubuhan kami, bariakan pang bubuhan kami pindahan ka babi-babi nitu,” ujar ruh-ruh jahat nitu mamuhun lawan Nabi Isa.
\p
\v 32 “Tulak ha bubuhan ikam ka kumpulan babi-babi nitu!” ujar Nabi Isa baucap lawan ruh-ruh jahat nitu. Maka kaluaran ai bubuhannya dari urang-urang nitu. Lalu ruh-ruh jahat nitu masukan ka babi-babi nitu. Lalu saluruh kumpulan babi-babi nitu batajunan matan pinggir guntung ka danau, lalu mati lamas.
\p
\v 33 Lalu urang-urang nang maharagu babi-babi nitu bukahan bajauh. Bubuhannya tulakan ka kuta lalu mangisahakan lawan urang sual samunyaan kajadian nitu. Bubuhannya jua mangisahakan lawan urang sual napa nang tajadi lawan dua ikung urang nang kasarungan ruh-ruh jahat nitu.
\p
\v 34 Lalu sabarataan urang kaluar matan kuta nitu handak mandapati Nabi Isa. Lalu wayah bubuhannya badapat lawan Nabi Isa, bubuhannya mamuhun banar lawan Sidin sakira Sidin bajauh matan dairah bubuhannya.
\c 9
\s Judul: Nabi Isa mawagasakan urang lumpuh
\p
\v 1 Nabi Isa babuat ka dalam parahu lalu tulak manyubarang ka subarang <<danau>>. Sidin mandatangi kampung nang bangaran Kapernaum wadah Sidin bagana.
\p
\v 2 Ada babarapa urang mambawa ka Nabi Isa urang lumpuh nang barabah di atas tikar. Nabi Isa malihat amun bubuhannya baiman ka Sidin. “Nak, kada usah hawatir! Dusa-dusa ikam sudah Kuampuni,” ujar Nabi Isa baucap lawan urang lumpuh nitu.
\p
\v 3 “Urang ngini mahujat Allah <<Inya bapandir nangkaya Inya tu Allah>>!” ujar babarapa guru agama bapandir dalam hati.
\p
\v 4 “Jahat banar pikiran bubuhan pian ni.
\p
\v 5 Mana nang tanyaman, Aku manyambat, ‘Dusa-dusa ikam Kuampuni,’ atawa Aku manyambat, ‘Bapuat wan bajalan ikam!’
\p
\v 6 Tagal Aku handak bubuhan ikam tahu amun Aku, Nang Datang Matan Di Surga, di atas bumi ngini baisi hak maampuni dusa-dusa,” ujar Nabi Isa nang tahu isi pikiran bubuhan guru agama nitu, baucap lawan bubuhannya. “Bapuat ha ikam. Ambil tikar ikam wan bulik ha ka rumah ikam,” ujar Nabi Isa baucap lawan urang lumpuh nitu.
\p
\v 7 Lalu urang nitu bapuat. <<Diangkatnya tikarnya>> lalu bulik ka rumahnya.
\p
\v 8 Wayah urang-urang malihat kajadian nang ini, bubuhannya takjup. Lalu bubuhannya maucapakan sukur lawan Allah lantaran Allah mambari nusia kuasa manggawi mujijat nitu.
\s Judul: Nabi Isa mambawai Matius
\p
\v 9 Imbah Nabi Isa tulak matan situ <<di subarang Danau Galilea>>, Sidin malihat urang nang bangaran Matius. Matius duduk di wadah tukang-tukang tagih pajak bagawi. “ Ayu, jadi pangikut-Ku,” ujar Nabi Isa baucap lawan Matius. Maka badiri ai Matiusnya. Lalu diumpatinya Nabi Isa. <<Lalu Nabi Isa tulak ka rumah Matius lawan inya.>>
\p
\v 10 Wayah Nabi Isa makan di rumah <<Matius>>, banyak tukang tagih pajak wan urang badusa datang ka situ. Lalu urang-urang nitu makanan lawan Nabi Isa wan bubuhan pangikut sidin.
\p
\v 11 Bubuhan guru agama aliran Parisi malihat urang-urang nitu makanan lawan Nabi Isa. “Guru bubuhan ikam makan lawan bubuhan tukang tagih pajak wan bubuhan urang badusa,” ujar bubuhan guru agama aliran Parisi baucap lawan pangikut Nabi Isa.
\p
\v 12 Nabi Isa mandangar ucapan nitu. “Urang nang sihat kada mamarluakan tabib. Tagal urang nang sakit nang mamarluakan tabib.
\p
\v 13 Tagal tulak ha wan palajari napa artinya ucapan ngini. Dalam Kitab Suci tatulis, ‘Aku mahandaki balas kasian labih pada Aku mahandaki kurban.’ Sualnya Aku datang kada gasan mangiau urang nang bujur. Tagal aku datang gasan mangiau urang nang badusa,” ujar Nabi Isa.\f + \fr 9:13 \ft Catatan kaki: Lihati kitab Nabi Hosia 6:6.\f*
\s Judul: Bubuhan pangikut Nabi Yahya manakuni Nabi Isa sual bapuasa
\p
\v 14 Lalu bubuhan pangikut Nabi Yahya, nang tukang mandi'i urang nang batubat, mandatangi Nabi Isa. “Guru, bubuhan kami wan bubuhan guru agama aliran Parisi rancak bapuasa. Mustinya bubuhan pangikut Pian bapuasa jua,” ujar pangikut Nabi Yahya nitu baucap lawan Nabi Isa.
\p
\v 15 “Salawas pangantin lalakian masih ada lawan tamu-tamunya, bubuhannya kada mungkin maratap. Tagal ada wayahnya kaina pangantin lalakiannya cagar diambil matan tamu-tamunya. Wayah nitu pang tamu-tamu nitu cagar bapuasa.
\p
\v 16 Urang kada cagar manambalakan kain nang hanyar ka baju nang buruk <<nang baluang>>. Sualnya kain nang hanyar tu cagar mangarisut wan marabit baju nang buruk tu. <<Imbah urang manapas baju nang ditambal tu, kain tambalan nang hanyar nitu cagar mangarisut.>> Maka luangnya cagar baganal.
\p
\v 17 Nangkaya itu jua urang kada cagar maisiakan banyu anggur nang hanyar ka kantung kulit nang lawas. Sualnya banyu anggur nitu cagar maulah kantung kulit nitu bungkas. Lalu banyu anggurnya tabuang wan kantung kulitnya rusak. Makanya urang musti maisiakan banyu anggur nang hanyar ka kantung kulit nang hanyar jua, sakira banyu anggurnya kada tabuang wan kantung kulitnya kada rusak,” ujar Nabi Isa.
\s Judul: Nabi Isa mawagasakan urang
\p
\v 18 Pahadangan Nabi Isa bapandir lawan bubuhannya, datang saikung pamimpin rumah ibadah <<di kampung nitu>>. Lalu inya basujut di hadapan Nabi Isa. “Anak ulun hanyar haja maninggal. Tagal ulun muhun Pian datang ka rumah ulun wan andak tangan Pian ka atas anak ulun, maka inya cagar hidup pulang,” ujar pamimpin nitu.
\p
\v 19 Nabi Isa badiri lalu tulak lawan pamimpin nitu ka rumahnya. Bubuhan pangikut Nabi Isa tulakan jua ka situ.
\p
\v 20 Wayah itu ada saikung bibinian nang sudah maharit sakit pandarahan salawas dua balas tahun <<wan masih maharit>> datang mamaraki Nabi Isa. Wayah inya ada di balakang Nabi Isa, ujung jubah Sidin dijapainya.
\p
\v 21 “Amun baju Sidin kujapai, aku cagar wagas,” ujar bibinian nitu bapandir dalam hati.
\p
\v 22 Nabi Isa bapaling wan malihat ka bibinian nitu. “Luh, ikam kada usah hawatir. Ikam kuwagasakan lantaran baiman lawan Aku,” ujar Nabi Isa baucap lawan bibinian nitu. Wayah nitu jua bibinian nitu wagas.
\p
\v 23 Wayah Nabi Isa masuk ka rumah pamimpin rumah ibadah nitu, Sidin malihat banyak urang nang galu di situ. Urang-urang nitu ada nang mamainakan suling<<nang dimainakan urang wayah ada nang maninggal>>, ada jua nang manangis mahalulung.
\p
\v 24 “Kaluaran bubuhan ikam! Galuh ngini kada mati, inya guring banar ai,” ujar Nabi Isa baucap lawan urang-urang nitu. Tagal bubuhannya manawaakan Sidin.
\p
\v 25 Imbah Nabi Isa manyuruh urang banyak kaluaran matan rumah nitu, Sidin masuk ka kamar galuh nitu. Dipingkut Sidin tangan galuh nitu. Lalu bapuat ai galuh nitu .
\p
\v 26 Urang-urang nang bagana di saluruh dairah nitu mandangar habar sual ngini.
\s Judul: Nabi Isa mawagasakan urang picak wan urang bisu
\p
\v 27 Wayah Nabi Isa tulak matan situ, dua urang picak maumpati Sidin. “Anak <<Raja>> Daud, marasi pang kami!” ujar dua urang nitu bakuriak ka Nabi Isa.
\p
\v 28 Imbah Nabi Isa masuk ka rumah << wadah Sidin tinggal di Kapernaum>>, kadua urang picak nitu mandatangi Sidin. “Parcayalah bubuhan ikam amun Aku kawa mawagasakan bubuhan ikam?” ujar Nabi Isa batakun lawan bubuhannya. “Inggih Tuhan,” ujar bubuhannya manyahuti.
\p
\v 29 Lalu Nabi Isa manjapai mata bubuhannya nitu. “Bubuhan ikam kuwagasakan lantaran bubuhan ikam baiman lawan Aku,” ujar Nabi Isa baucap.
\p
\v 30 Maka kadua urang nitu kawa pulang malihat.“Sual kajadian nang tajadi lawan bubuhan ikam tadi jangan dikisahakan lawan urang,” ujar Nabi Isa maingatakan banar lawan bubuhannya.
\p
\v 31 Tagal bubuhannya tulakan matan situ wan mahabarakan ka urang-urang di saluruh dairah nitu sual napa nang digawi ulih Nabi Isa.
\p
\v 32 Babaya kadua urang nitu maninggalakan rumah nitu, di bawa urang ka Nabi Isa urang nang bisu lantaran inya kasarungan ruh jahat.
\p
\v 33 Imbah Nabi Isa manyuruh bajauh ruh jahat matan urang nitu, urang nitu bamula bapandir. Urang banyak takjup. “Kada suah lagi kajadian nang ini tajadi di nagri Israil,” ujar urang banyak nitu baucap.
\p
\v 34 “Nabi Isa manyuruh bajauh ruh-ruh jahat mamakai kuasa raja setan,” ujar guru-guru agama aliran Parisi.
\s Judul: Nabi Isa baucap amun kada banyak urang nang bagawi gasan Allah
\p
\v 35 Nabi Isa tulak mangulilingi samunyaan kuta wan samunyaan kampung<<di dairah nitu>>, lalu bacaramah ka urang-urang di rumah-rumah ibadah. Sidin manyampaiakan Habar Baik Karajaan wan mawagasakan urang-urang nang cacat wan bapanyakitan.
\p
\v 36 Wayah Nabi Isa malihat urang banyak, Sidin timbul rasa maras lawan bubuhannya, lantaran bubuhannya lapah, wan lantaran bubuhannya mamarluakan banar partulungan. Bubuhannya nitu nangkaya dumba-dumba nang kadada tukang haragunya.
\p
\v 37 “Banyak gandum nang siap dikatam. Tagal tukang katamnya sadikit.\f + \fr 9:37 \ft Catatan kaki: Nabi Isa baucap amun urang nang siap baiman lawan Allah tu ibarat gandum di ladang nang siap dikatam.\f*
\p
\v 38 Maka bujur-bujur ha bubuhan ikam mamuhun lawan Allah, nang ampun hasil kataman, sakira mautus bubuhan tukang katam ka ladang-Nya,” ujar Nabi Isa baucap lawan bubuhan pangikut Sidin.
\c 10
\s Judul: Nabi Isa mambari kuasa lawan kadua balas pangikut Sidin
\p
\v 1 Nabi Isa mangiau kadua balas pangikut Sidin, lalu mambari kuasa lawan bubuhannya sakira bubuhannya kawa manyuruh bajauh ruh-ruh jahat wan sakira bubuhannya kawa mawagasakan urang-urang nang bapanyakitan.
\p
\v 2 Ngaran kadua balas pangikut Nabi Isa nitu adalah Simon, nang disambat Pitarus wan Andrias dangsanaknya, Yakobus bin Jebedius wan Yahya dangsanaknya,
\p
\v 3 Pilipus, Bartolomius, Tomas, Matius, tukang tagih pajak, Yakobus bin Alfius, Tadius,
\p
\v 4 Simon, nang disambat 'si Patriot', wan Yudas Iskariut nang mahianati Nabi Isa.
\p
\v 5 Nabi Isa mautus kadua balas pangikut nitu . Sabalum tulakan, Sidin bapasan lawan bubuhannya. “Jangan tulak ka dairah urang nang lain Yahudi atawa masuk ka kuta urang Samaria.
\p
\v 6 Tagal datangi ha bubuhan ikam urang-urang Israil, nang nangkaya dumba-dumba nang hilang.
\p
\v 7 Bila bubuhan ikam mandatangi urang, padahakan ha pasan ngini lawan bubuhannya. Baucap ha, ‘Karajaan surga sudah ada di sini.’
\p
\v 8 Wagasakan urang sakit. Hidupakan pulang urang mati. Ulah urang nang sakit kulit nang manjisakan jadi barasih pulang. Suruh bajauh ruh-ruh jahat . Bubuhan ikam baulihi Habar Baik kada babayaran. Maka bariakan ha Habar Baik nitu ka urang-urang kada usah babayaran jua.
\p
\v 9 Jangan mambawa amas, pirak, wan tambaga di kantung panding bubuhan ikam.
\p
\v 10 <<Bila bubuhan ikam tulakan matan sini,>> kada usah mambawa kadut, baju tilasan, sandal atawa tungkat. Sualnya urang nang bagawi patut manarima upahnya.
\p
\v 11 Bilanya bubuhan ikam masuk ka kuta atawa kampung, cari'i ja bubuhan ikam urang nang layak <<nang cagar mambariakan bubuhan ikam bagana di rumahnya>> di situ. Tinggal ja di rumah nitu sampai bubuhan ikam maninggalakan kuta atawa kampung nitu.
\p
\v 12 Bila bubuhan ikam masuk ka rumah <<urang nang itu>>, barii salam damai ka bubuhannya.
\p
\v 13 Amun urang-urang di rumah nitu baik lawan bubuhan ikam, salam damai bubuhan ikam nitu cagar batinggal lawan bubuhannya. Amun bubuhannya kada baik lawan bubuhan ikam, maka salam damainya tabulik ka bubuhan ikam.
\p
\v 14 Amun kadada nang hakunnya manarima bubuhan ikam di rumah atawa di kuta nitu, atawa amun kadada nang hakunnya mandangar pandiran bubuhan ikam, tinggalakan ha bubuhannya atawa kuta nitu. Tapak-tapaki batis bubuhan ikam sakira dabunya guguran.\f + \fr 10:14 \ft Catatan kaki: Bubuhan pangikut manggawi ngini handak mamadahakan lawan urang-urang nitu amun bubuhannya manulak urang-urang nitu lantaran urang-urang nitu manulak pasan bubuhannya.\f*
\p
\v 15 Wayah Allah kaina mahakimi sabarataan manusia, urang-urang nang bagana di <<kuta>> Sodom wan di <<kuta>> Gomora cagar dihukum Allah. Tagal wayah itu urang-urang di kuta nitu, nang kada hakun manarima bubuhan ikam tu cagar dihukum Allah tabarat pada urang Sodom wan Gomora.
\p
\v 16 Cuba dangarakan. Aku mautus bubuhan ikam nangkaya dumba-dumba ka tatangah sarigala. Maka bapintar-pintar ai bubuhan ikam, nang kaya ular jua pintar. Bubuhan ikam jua musti tulus nangkaya burung-burung dara jua tulus.
\p
\v 17 Bahati-hati ai bubuhan ikam lawan sabarataan urang. Bubuhan ikam cagar dibawa ka pangadilan lalu dicambuki di rumah-rumah ibadah.
\p
\v 18 Lantaran Aku, bubuhan ikam cagar dibawa ka panguasa-panguasa wan raja-raja sakira bubuhan ikam kawa bakisah sual Aku lawan urang-urang nitu wan urang-urang nang lain urang Yahudi.
\p
\v 19 Tagal bila urang-urang nitu manangkap bubuhan ikam, kada usah hawatir sual napa nang musti diucapakan ulih bubuhan ikam. Wayah itu jua Ruh Kudus cagar mamadahakan lawan bubuhan ikam napa nang musti diucapakan ulih bubuhan ikam.
\p
\v 20 Sualnya lain bubuhan ikam nang cagar bapandir. Tagal Ruh Abah bubuhan ikam nang di surga nang cagar bapandir malalui bubuhan ikam.
\p
\v 21 Urang cagar mahianati dangsanaknya saurang gasan dimatii. Abah cagar mahianati anaknya. Anak-anak cagar malawan kuitan bubuhannya wan manyarahakannya gasan dimatii.
\p
\v 22 Lantaran Aku, bubuhan ikam cagar dimuari banar ulih sabarataan urang. Tagal urang nang batahan maumpati Aku sampai hari kiamat <<hidupnya>> cagar disalamatakan.
\p
\v 23 Bila bubuhan ikam disiksa di satu dairah, bukahan ja bubuhan ikam ka dairah nang lain. Sabujurannya, sabalum Aku, Nang Datang Matan Di Surga, datang pulang, bubuhan ikam kada cagar tuntung mandatangi kuta-kuta di nagri Israil.
\p
\v 24 Murid kada taharat pada gurunya. Hamba kada taharat pada tuannya.
\p
\v 25 Sadang haja amun murid jadi nangkaya gurunya. Sadang haja amun hamba jadi nangkaya tuannya. Amun nang kapala kaluarganya haja disambat 'Beelzebul', bisa bangat lagi sambatan gasan angguta-angguta kulawarganya.\f + \fr 10:25 \ft Catatan kaki: Beelzebul adalah salah satu ngaran gasan Iblis.\f*
\p
\v 26 Maka kada usah takutan lawan bubuhannya<<nang malawan bubuhan ikam>>. Sualnya samunyaan nang tatutup cagar diungkaiakan. Samunyaan nang tasambunyi cagar ditampaiakan ka urang-urang.
\p
\v 27 Napa nang aku padahakan bararahasian ka bubuhan ikam, padahakan ha tarang-tarangan ka urang-urang. Napa nang aku bisikakan ka bubuhan ikam, habarakan ha ka urang-urang.
\p
\v 28 Kada usah takutan lawan urang-urang nang kawa mamati'i awak urang. Tagal bubuhannya tu kada kawa mamati'i panyawaan urang. Takutan ha lawan Allah, nang kawa mambinasakan panyawaan wan awak urang di naraka.
\p
\v 29 Dua ikung burung pipit dijual saharaga satu sin. Tagal kadada saikung-ikung burung pipit gugur ka tanah, kacuali Abah Nang Di Surga mambariakan kajadian nang itu tajadi.
\p
\v 30 Barapa lambar banyaknya rambut nang ada di kapala bubuhan ikam gin Allah tahu hitungannya.
\p
\v 31 Makanya kada usah takutan. Sualnya bubuhan ikam ni labih baharaga katimbang banyak burung pipit.
\p
\v 32 Amun urang maakui di hadapan urang lain amun inya tu pangikut Aku, Aku jua maakui di hadapan Abah-Ku nang ada di surga, amun inya tu pangikut Aku.
\p
\v 33 Tagal amun urang kada maakui di hadapan urang lain amun inya tu pangikut Aku, Aku jua kada maakui di hadapan Abah-Ku nang ada di surga, amun inya tu pangikut Aku.
\p
\v 34 Jangan manyangka amun Aku datang ka dunia gasan maulah manusia hidup damai. Aku kada datang gasan mambawa kadamaian. Tagal Aku datang gasan maulah manusia malawan manusia nang lain.
\p
\v 35 Sualnya datangnya Aku ni cagar mamisahakan anak lalakian lawan abahnya, anak babinian lawan umanya, wan minantu lawan mintuhanya.
\p
\v 36 Nang cagar jadi musuh urang adalah urang-urang nang ada di rumahnya.\f + \fr 10:36 \ft Catatan kaki: Lihati ja kitab Mikha 6:7.\f*
\p
\v 37 Urang nang mangasihi abahnya atawa umanya labih pada inya mangasihi Aku kada patut jadi pangikut-Ku. Urang nang mangasihi anak lalakiannya atawa anak bibiniannya labih pada inya mangasihi Aku kada patut jadi pangikut-Ku.
\p
\v 38 Urang nang kada hakun mati gasan aku wan maumpati Aku kada patut jadi pangikut-Ku.
\p
\v 39 Urang nang mamantingakan hidupnya saurang kada cagar manarima hidup nang kakal. Tagal urang nang kahilangan hidupnya lantaran satia lawan Aku cagar manarima hidup nang kakal.
\p
\v 40 Urang nang manarima bubuhan ikam, manarima Aku. Urang nang manarima Aku, manarima Allah nang mautus Aku.
\p
\v 41 Urang nang manyambut nabi lantaran parcaya amun nabi nitu utusan Allah, cagar baulihi pahala nangkaya pahala nabi. Urang nang manyambut urang saleh lantaran urang saleh nitu manggawi kahandak Allah cagar baulihi pahala nangkaya pahala urang saleh.
\p
\v 42 Siapa haja mambariakan biar baya sacangkir banyu dingin ka salah saikung pangikut-Ku nang jaba ni, lantaran urang ngini pangikut-Ku, parcaya ha, inya musti baulihi pahalanya,” ujar Nabi Isa baucap lawan pangikut-pangikut Sidin.
\c 11
\s Judul: Nabi Isa mamadahakan sual Nabi Yahya nang tukang mandi'i urang nang batubat
\p
\v 1 Imbah Nabi Isa tuntung bapasan lawan kadua balas pangikut Sidin, tulak ai Sidin matan situ <<lawan bubuhannya>>. Lau Sidin tulak ka kuta-kuta urang Ibrani <<di Galilea>> handak bacaramah sual Karajaan Allah ka urang-urang.
\p
\v 2 Di dalam panjara, Nabi Yahya nang tukang mandi'i urang nang batubat, mandangar napa-napa nang di gawi ulih Al Masih. Maka diutusnya babarapa pangikutnya manamui Al Masih.
\p
\v 3 “Piankah Al Masih, nang cagar datang tu? Atawa kami musti mahadangi nang lain ?” ujar bubuhan pangikut Nabi Yahya nitu batakun lawan Al Masih.
\p
\v 4 “Bulik ha bubuhan ikam ka Nabi Yahya <<, nang tukang mandi'i urang nang batubat,>> wan padahakan lawan inya napa-napa nang didangar ulih bubuhan ikam wan napa-napa nang dilihat ulih bubuhan ikam.
\p
\v 5 Urang nang picak kawa malihat pulang. Urang nang lumpuh kawa bajalan pulang. Urang nang sakit kulit nang manajisakan jadi barasih pulang. Urang nang tuli kawa mandangar pulang. Urang mati, dihidupakan pulang. Wan Habar Baik dihabarakan ka urang-urang nang susah.
\p
\v 6 Dibarakahi Allah urang nang kada mantah lawan Aku wan nang kada manulak Aku.” ujar Nabi Isa manyahuti bubuhan pangikut Nabi Yahya.
\p
\v 7 Imbah bubuhan pangikut Nabi Yahya tulakan matan situ, Nabi Isa bamula bapandir ka urang banyak sual Nabi Yahya. “Wayah bubuhan ikam tulakan ka padang gurun, musti lain gasan malihat parupuk nang baguyang-guyang lantaran ditiup angin.
\p
\v 8 Musti jua bubuhan ikam tulakan ka sana lain gasan malihat urang nang mamakai baju nang bagus. Bubuhan ikam tahu amun urang-urang nang mamakai baju nang bagus nitu adanya di istana-istana raja.
\p
\v 9 Tagal bubuhan ikam musti handak malihat nabi. Aku mamadahakan lawan bubuhan ikam amun Nabi Yahya, nang tukang mandi'i urang nang batubat nitu, kada sahibar Nabi.
\p
\v 10 Sual Nabi Yahya ada tatulis dalam Kitab Suci. Di Kitab Suci tatulis, ‘Cuba dangarakan. Sabalum Aku mautus Pian, Aku cagar mautus utusan-Ku. Lalu utusan nitu cagar mamadahakan lawan urang-urang amun Pian cagar datang.’\f + \fr 11:10 \ft Catatan kaki: Lihati ja kitab Maliaki 3:1.\f*
\p
\v 11 Sabujurannya, Nabi Yahya, nang tukang mandi'i urang nang batubat, adalah urang nang pamantingnya nang suah diranakakan ulih bibinian<<di atas bumi>>. Tagal urang nang paling kada panting di Karajaan Surga tapanting pada Nabi Yahya, nang tukang mandi'i urang nang batubat.
\p
\v 12 Tumatan cungulnya Nabi Yahya, nang tukang mandi'i urang nang batubat, nang bacaramah sual Allah ka urang-urang, sampai wayah ini, Karajaan Surga disarbu dangan gaas. Lalu urang-urang nang kajam bakakarasan handak manguasai Karajaan Surga.
\p
\v 13 Sualnya samunyaan nubuatan di kitab Nabi-Nabi wan Kitab Suci Taurat manunjuk ka jamannya Nabi Yahya, nang tukang mandi'i urang nang batubat.
\p
\v 14 Amun bubuhan ikam hakun manarima ucapan nang ini, Nabi Yahya nang tukang mandi'i urang nang batubat tu pang Nabi Ilyas nang dipadahakan ulih Nabi-Nabi dahulu cagar datang pulang.
\p
\v 15 Siapa haja nang baisi talinga gasan mandangar, mustinya mandangar wan mangarti nang ini.
\p
\v 16 Aku handak maibaratakan urang-urang nang hidup di jaman ini. Bubuhannya ni nangkaya kakanakan nang lagi dudukan di pasar wan lagi bakuciakan lawan kakawalannya.
\p
\v 17 ‘Kami maniupakan suling gasan bubuhan ikam. Tagal bubuhan ikam kada baigal. Kami manyanyiakan lagu nang sadih. Tagal bubuhan ikam kada manangis,’ ujar nak-anak nitu bakuciak.
\p
\v 18 Nang kaya itu jua wayah Nabi Yahya, nang tukang mandi'i urang nang batubat, datang, inya kada makan wan kada nginum. Maka urang-urang baucap, ‘Urang ngini kasarungan ruh jahat.’
\p
\v 19 Wayah Aku, Nang Datang Matan Di Surga, datang. Aku makan wan nginum. Maka bubuhannya baucap, ‘Urang ngini tukang bantas. Urang ngini pamabuk wan kawal bubuhan tukang tagih pajak wan bubuhan urang badusa.’ Tagal urang nang bijak, kabijaksaannya dibuktiakan ulih napa-napa nang digawinya.” ujar Nabi Isa baucap lawan urang banyak nitu.
\s Judul: Nabi Isa bapandir sual hukuman gasan urang-urang nang kada hakun batubat
\p
\v 20 Lalu Nabi Isa bamula managur urang-urang di kuta-kuta wadah Sidin paling banyak manggawi mujijat lantaran bubuhannya kada hakun batubat.
\p
\v 21 “Ui, urang-urang Korajin wan urang-urang Betsaida, kajadian-kajadian nang buruk cagar tajadi lawan bubuhan ikam! Sualnya banyak mujijat-mujijat kugawi di tatangah bubuhan ikam. Tagal bubuhan ikam kada hakun batubat. Jakanya Aku manggawi di Tirus wan di Sidon, mujijat-mujijat nang Kugawi di tatangah bubuhan ikam, urang-urang di kuta-kuta nitu sudah lawas batubat wan bakabung lawan mamuruk baju matan karung wan maandak habu di atas kapala bubuhannya .\f + \fr 11:21 \ft Catatan kaki: Urang mamuruk baju matan karung wan maandak habu di atas kapalanya tu sabagai tanda amun urang nitu batubat wan bakabung.\f*
\p
\v 22 Tagal Aku mamadahakan lawan bubuhan ikam , amun wayah Allah kaina mahakimi sabarataan urang, Allah cagar mahukum bubuhan ikam tabarat pada urang-urang Tirus wan urang-urang Sidon.
\p
\v 23 Nangkaya itu jua bubuhan ikam, ui urang-urang Kapernaum, bubuhan ikam manyangka amun bubuhan ikam cagar ditinggiakan sampai ka surga <<lantaran bubuhan ikam cagar dihurmati>>. Kada! Malahan bubuhan ikam cagar diturunakan ka naraka. Sualnya jakanya Aku manggawi di Sodom mujijat-mujijat nang Kugawi di tatangah bubuhan ikam, kuta nitu masih ada sampai hari ini.
\p
\v 24 Tagal Aku mamadahakan lawan bubuhan ikam amun wayah Allah kaina mahakimi sabarataan urang, Allah cagar mahukum bubuhan ikam tabarat pada urang-urang Sodom,” ujar Nabi Isa.
\s Judul: Abah Nang Di Surga manampaiakan diri-Nya ka manusia malalui Nabi Isa
\p
\v 25 Wayah itu Nabi Isa badoa. “Abah Nang Di Surga, Tuhan langit wan bumi, Ulun maucapakan sukur lawan Pian lantaran Pian marahasiaakan samunyaan ngini lawan urang-urang bijak wan bailmu. Tagal samunyaan ngini Pian ungkaiakan lawan urang-urang biasa.
\p
\v 26 Ya Abah Nang Di Surga, sualnya nitu pang nang Pian katujui,” ujar Nabi Isa baucap lawan Abah Nang Di Surga.
\p
\v 27 “Sagala sasuatu sudah disarahakan Abah Nang Di Surga-Ku lawan Aku. Kadada saikung-ikung urang nang kanal Aku, Anak, salain Abah Nang Di Surga. Kadada jua saikung-ikung urang nang kanal lawan Abah Nang Di Surga salain Aku, Anak, wan urang-urang nang Aku pilih gasan Aku kanalakan lawan Abah Nang Di Surga.
\p
\v 28 Ayu datang ka Aku, urang-urang nang uyuh liyut wan nang tanggungannya barat. Aku cagar malapangakan hati bubuhan ikam.
\p
\v 29 Gawi ha napa nang Aku parintahakan wan balajar ha lawan aku. Sualnya Aku ni lamahan wan randah hati. Maka hati ikam cagar lapang.
\p
\v 30 Sualnya parintah-parintahku nitu nyaman wan tanggungan nang kubari ka ikam tu hampul,” ujar Nabi Isa baucap lawan urang-urang.
\c 12
\s Judul: Nabi Isa tuannya hari Sabat
\p
\v 1 Di satu hari Sabat, Nabi Isa wan pangikut-pangikut-Nya tulakan maliwati ladang gandum. Pangikut-pangikut Sidin lapar. Maka bubuhannya bamula mamutik gandum-gandum tu lalu langsung dimakan ulih bubuhannya.
\p
\v 2 Bubuhan guru agama aliran Parisi malihat pangikut-pangikut Nabi Isa tu mamakan gandum. “Tuan, lihati pang! Bubuhan pangikut Pian lagi manggawi gawian nang kada dibulihakan digawi di hari Sabat,” ujar guru-guru agama aliran Parisi baucap lawan Nabi Isa.
\p
\v 3 “Bubuhan pian sudah mambaca kalu <<di Kitab Suci>> kajadian nang dilakuakan ulih <<Raja>> Daud wayah inya wan urang-urang nang basama lawan inya wayah bubuhannya lapar.
\p
\v 4 Daud masuk ka rumah Allah. Daud wan urang-urang nang baada lawan inya mamakan ruti suci, biar hukum mambulihakan cuma imam-imam haja nang bulih mamakan ruti suci tu.
\p
\v 5 Wan bubuhan pian sudah mambaca kalu, dalam hukum <<nang ditulis Nabi Musa>> sual imam-imam nang bagawi di hari Sabat di Bait Allah. Imam-imam nang itu kada basalah biar hukum kada mambulihakan urang bagawi di hari sabat tu.
\p
\v 6 Ulun mamadahakan lawan bubuhan pian amun ada satu sual nang labih panting pada Bait Allah di sini.
\p
\v 7 Di dalam Kitab Suci tatulis, ‘Aku mahandaki rasa maras lawan urang labih panting daripada mambari kurban ka Aku.’ Jakanya bubuhan pian sudah paham arti ucapan nang itu, bubuhan pian kada hakun mahapak lawan pangikut-pangikut, nang kada basalah tu.\f + \fr 12:7 \ft Catatan kaki: Lihati kitab Nabi Hosia 6:6.\f*
\p
\v 8 Ulun, Nang Datang Matan Di Surga, baisi hak handak manantuakan kajadian-kajadian nang bulih digawi ulih urang di hari Sabat,” ujar Nabi Isa baucap lawan guru-guru agama aliran Parisi nang itu.
\p
\v 9 Nabi Isa tulak matan situ lalu tulak ka rumah ibadah <<kuta nang itu>>.
\p
\v 10 Di situ ada saikung urang nang sabalah tangannya kada kawa digarakakan. Guru-guru agama aliran Parisi <<di situ>> bausaha manyalahakan Nabi Isa sakira badusa. “Tuan, bujuranlah hukum agama mambulihakan mawagasakan urang di hari Sabat?” ujar bubuhan guru agama aliran Parisi nang itu batakun lawan Nabi Isa.
\p
\v 11 “Amun dumba ampun urang di antara bubuhan pian masuk ka lubang di hari Sabat, lalu inya maambil dumbanya tu matan luang.
\p
\v 12 Manusia labih baharaga pada dumba! Maka hukum mambulihakan manusia manggawi nang baik di hari Sabat,” ujar Nabi Isa baucap lawan bubuhan guru agama aliran Parisi nang itu.
\p
\v 13 “Ulur ja tangan ikam mandatangi Aku,” ujar Nabi Isa baucap lawan urang <<nang tangannya kada kawa digarakakan>>. Lalu diulurakannya ai tangannya lawan Nabi Isa. Maka tangan urang nang itu jadi bujur-bujur baik, nang kaya tangan nang sabalahnya.
\p
\v 14 Kaluar ai bubuhan guru agama aliran Parisi nang itu, lalu bamula bamupakat handak mamati'i Nabi Isa.
\s Judul: Nabi Isa tu hamba nang dipilih Allah
\p
\v 15 Tagal Nabi Isa tahu lawan rancana bubuhan guru agama aliran Parisi tu. Maka Sidin tulak matan situ. Banyak urang nang maumpati Sidin wan Sidin mawagasakan sabarataan urang nang sakit.
\p
\v 16 Nabi Isa maingatakan lawan urang-urang nang itu sakira bubuhannya kada mangisahakan lawan urang lain sual Sidin.
\p
\v 17 Kajadian nang ini tajadi sakira apa nang di ucapakan ulih Allah malalui Nabi Yesaya diganapi.
\p
\v 18 “Dangari! Urang nang ini hambaKu nang Kupilih. Inya pang urang nang Kukasihi wan nang mahimungi Ruh-Ku. Aku handak maandak Ruh Kudus di urang nang ini. Urang nang ini cagar mahabarakan napa-napa nang adil lawan bangsa-bangsa.
\p
\v 19 Urang nang ini kada cagar bahualan lawan urang atawa manantang urang. Urang kada cagar mandangar suara Urang nang ini di jalan.
\p
\v 20 Urang nang ini kada cagar manyakiti urang-urang nang parak mati, nangkaya bondong nang parak pagat. Inya kada cagar manyakiti urang-urang nang itu, nang kaya lampu nang sudah kirip banar cahayanya. Inya cagar tatarusan <<lamah lambut>> sampai kaadilan tu manang.
\p
\v 21 Sabarataan bangsa-bangsa cagar parcaya lawan urang nang ini,” Nabi Yesaya manulis.\f + \fr 12:21 \ft Catatan kaki: Lihati ja kitab Yesaya 1:42.\f*
\s Judul: Urang-urang baucap amun Nabi Isa kasarungan ruh jahat
\p
\v 22 Imbah itu urang mambawa ka Nabi Isa saikung urang nang kasarungan ruh jahat, inya jadi buta wan bisu. Nabi Isa mawagasakan urang tu. Maka urang tu jadi kawa malihat wan kawa bapandir.
\p
\v 23 Sabarataan urang nang ada di situ tahiran-hiran banar. “Kalupina urang nang ini Juriat Nabi Daud <<Al Masih tu>>!” ujar urang-urang nang itu baucap lawan papadaannya.
\p
\v 24 Bubuhan guru agama aliran Parisi mandangar ucapan tu. “Urang nang ini mamakai kuasa Beelzebul, nang mamarintah ruh-ruh jahat, manyuruh ruh-ruh jahat bajauh,” ujar bubuhan guru agama aliran Parisi baucap.
\p
\v 25 Nabi Isa tahu pikiran bubuhan guru agama tu. “Amun karajaan baparang sama papadaannya saurang, karajaan tu musti hancur. Amun kuta mamarangi warganya saurang, kuta tu runtuh. Kaitu jua amun kulawarga basulisih papadaannya. Maka kulawarga tu hancur.
\p
\v 26 Nangkaya itu jua amun Iblis manyuruh bajauh ruh jahat, inya mamarangi dirinya saurang. Maka karajaan Iblis tu kada bisa batahan.
\p
\v 27 Amun Ulun mamakai kakuasaan Beelzebul manyuruh bajauh ruh-ruh jahat, bubuhan pian mamakai kakuasaan siapa manyuruh ruh-ruh jahat bajauh? Lantaran itu bubuhannya cagar mahakimi bubuhan pian.
\p
\v 28 Tagal amun Ulun manggunaakan kakuasaan Ruh Kudus handak manyuruh ruh-ruh jahat bajauh, wayahini karajaan Allah baada di sini.
\p
\v 29 Nangkaya itu jua urang kada kawa masuk ka rumah urang nang takuat handak mancuntan hartanya kacuali inya badahulu mamasung ampunnya. Lalu inya cagar kawa mancuntan hartanya nang ada di rumah urang nang takuat tu.
\p
\v 30 Urang nang kada bapihak lawan Aku, malawan Aku. Urang nang kada mangiau urang gasan Aku, inya maulah urang bajauh matan Aku.
\p
\v 31 Lantaran itu, Ulun handak mamadahakan sual-sual nang ini lawan bubuhan pian. Biar haja manusia mahujat, samunyaan dusa bubuhannya kawa diampuni. Tagal amunnya mahujat Ruh Kudus, inya kada pacangan diampuni.
\p
\v 32 Urang nang mahujat Aku, Nang Datang Matan Di Surga, cagar diampuni. Tagal amun urang mahujat Ruh Kudus, inya kada pacangan diampuni. Wayah inya hidup atawa wayah inya sudah maninggal, inya kada cagar diampuni.
\p
\v 33 Urang nang mananam puhun nang baik, buah puhunnya baik. Wan urang nang mananam puhun nang kada baik, buah puhunnya kada baik. Sualnya urang kawa tahu amun puhun nang baik atawa kada baik kada dilihat matan buahnya.
\p
\v 34 Ui, bubuhan pian juriat ular nang bawisa, bubuhan pian kada bisa baucap nang baik-baik lantaran bubuhan pian jahat. Sualnya urang cagar baucap apa nang ada di dalam hati.
\p
\v 35 Urang nang baik manggawi gawian nang baik. Urang nang jahat manggawi gawian nang jahat.
\p
\v 36 Tagal Ulun mamadahakan lawan bubuhan pian amun wayah Allah cagar mahakimi sabarataan urang, satiap urang musti mananggung jawabi ucapannya. Satiap urang musti manjalasakan napa alasannya inya baucap kaitu biar ucapannya pambarang.
\p
\v 37 Sualnya lantaran ucapan nang diucapakan ulih bubuhan pian, Allah cagar manyataakan bubuhan pian basalah atau kada.” ujar Nabi Isa baucap lawan guru-guru agama aliran Parisi nang itu.
\s Judul: Guru-guru agama aliran Parisi mamuhun lawan Nabi Isa sakira maulah mujijat
\p
\v 38 “Guru, kami handak pian manggawi mujijat <<sakira manampaiakan kakuasaan pian lawan kami>>,” ujar guru-guru agama aliran Parisi wan guru-guru agama baucap lawan Nabi Isa.
\p
\v 39 “Urang-urang nang jahat wan urang-urang nang kada satia <<lawan Allah>> handak malihat mujijat! Tagal ulun kada cagar manampaiakan lawan bubuhan pian kacuali mujijat nang digawi nabi nang bangaran Yunus.
\p
\v 40 Sualnya Nabi Yunus bagana salawas talu hari talu malam di dalam parut iwak nang ganal banar. Nang kaya itu jua Ulun, Nang Datang Matan Di Surga, bagana salawas talu hari talu malam di kubur.
\p
\v 41 Wayah Allah cagar mahakimi sabarataan urang-urang <<kuta>> Niniwi wan ganarasi<<nang lagi hidup wayahini>> lalu mamutusakan amun bubuhannya basalah. Sualnya imbah mandangar Nabi Yunus bacaramah, bubuhannya batubat. Wayahini ada saikung urang disini nang malabihi Nabi Yunus.
\p
\v 42 Wayah Allah cagar mahakimi sabarataan urang, ratu matan selatan cagar badiri lawan urang-urang angkatan nang ini, mamutusakan amun bubuhannya basalah. Sualnya ratu tu matan ujung bumi handak mandangarakan pandiran Sulaiman, nang bijaksana banar. Wayahini ada saikung urang disini nang malabihi Nabi Sulaiman.
\p
\v 43 Wayah ruh jahat maninggalakan urang, inya tulak malalui dairah-dairah nang karing. Inya bausaha mancari dairah wadah inya baistirahat. Tagal inya kada mandapati dairah tu.
\p
\v 44 Lalu ruh jahat tu bapandir lawan dirinya saurang, ‘Aku handak babulik ka urang nang ku tinggalakan samalam. Urang nang itu nangkaya rumah wadah aku bagana.’ Pas ruh jahat nang itu datang, rumah nang itu sudah puang wan barasih.
\p
\v 45 <<Amun urang-urang angkatan nang ini kada batubat,>> kajadian tu tajadi jua lawan bubuhannya,” ujar Nabi Isa baucap lawan guru-guru agama aliran Parisi nang itu.
\s Judul: Nabi Isa bapandir sual uma wan dangsanak-dangsanak-Nya
\p
\v 46 Wayah Nabi Isa bapandir lawan urang banyak, uma wan dangsanak-dangsanak-Nya badiri di luar<<wadah Sidin bacaramah>>. Bubuhannya handak bapandir lawan Sidin.
\p
\v 47 “Guru, uma wan dangsanak-dangsanak Pian ada di luar, bubuhannya handak bapandir lawan Pian,” ujar urang mamadahi lawan Nabi Isa.
\p
\v 48 “Aku handak mamadahakan lawan bubuhan ikam siapa uma wan dangsanak-dangsanak-Ku nang sabujurannya” ujar Nabi Isa baucap lawan urang nang itu.
\p
\v 49 Lalu Nabi Isa manunjuk ka pangikut-pangikut-Nya. “Bubuhan pangikut-Ku ni pang uma wan dangsanak-dangsanak-Ku."
\p
\v 50 Sualnya sabarataan urang nang manggawi kahandak Abah-Ku Nang di Surga, bubuhannya tu pang dangsanak lalakian-Ku, dangsanak bibinian-Ku wan uma-Ku” ujar Nabi Isa.
\c 13
\s Judul: Kisah parumpamaan sual saikung patani nang manabur bigi-bigian
\p
\v 1 Hari nitu jua Nabi Isa maninggalakan rumah wadah Sidin bacaramah wan tulak ka pinggir danau Galilea lalu duduk di situ.
\p
\v 2 Lalu datangan urang banyak bagalumukan di sakuliling Sidin. Maka babuat ai Sidin ka dalam parahu nang rahatan balabuh di pinggir danau nitu wan duduk di situ. Sadangkan urang banyak nitu badirian di pinggir danau.
\p
\v 3 Lalu Nabi Isa bamula bacaramah sual banyak hal lawan bubuhannya mamakai kisah-kisah parumpamaan. “Ada saikung patani tulak matan rumahnya ka ladang handak mananam bigi-bigian.
\p
\v 4 Rahatan inya manabur bigi-bigian nitu, babarapa bigi tagugur di jalanan. Lalu burung-burung datangan mamakan bigi-bigian nitu sampai lingis.
\p
\v 5 Babarapa bigi tagugur di tanah nang babatu-batu wan kada banyak tanahnya. Bigi-bigi nitu sikap tumbuh lantaran tanahnya kada dalam.
\p
\v 6 Tagal imbah matahari naik, tanaman-tanaman nitu layu wan karing lantaran kada baakar.
\p
\v 7 Bigi-bigian nang lain gugur di antara kumpai-kumpai nang baduri. Kumpai-kumpai nang baduri nitu tumbuh baganal lalu mahimpit tanaman-tanaman nang tumbuh dari bigi-bigian nitu sampai mati.
\p
\v 8 Bigi-bigian nang lainnya gugur di tanah nang subur. Tumbuhan ai bigi-bigian nitu wan hasilnya banyak. Ada nang hasilnya tiga puluh kali lipat, ada nang anam puluh kali lipat, sampai ada jua nang saratus kali lipat.
\p
\v 9 Nang baisi talinga, dangarakan!” Ujar Nabi Isa.
\p
\v 10 Imbah urang banyak nitu bulikan, bubuhan pangikut Nabi Isa mandatangi Sidin. “Guru, kanapa maka Pian bacaramah lawan urang banyak nitu mamakai kisah parumpamaan?” ujar bubuhan pangikut Nabi Isa batakun lawan Sidin.
\p
\v 11 “Bubuhan ikam sudah dibariakan mamahami rahasia-rahasia sual Karajaan Surga. Tagal bubuhannya balum dibariakan, makanya Aku mamakai kisah-kisah parumpamaan wayah bacaramah ka bubuhannya.
\p
\v 12 Urang nang bausaha mangarti ajaran-Ku, pangartiannya nang sudah ada cagar ditambahi Allah lagi sampai balimpuaran. Tagal urang nang kada bausaha mangarti ajaran-Ku, pangartiannya nang sadikit nitu cagar diambil Allah.
\p
\v 13 Nitu pang sababnya Aku bacaramah lawan bubuhannya mamakai kisah-kisah parumpamaan. Bubuhannya tu malihat, tagal kada paham. Bubuhannya tu mandangar tagal kada mangarti.
\p
\v 14 Jadi pas banar nubuatan nang diucapakan ulih Nabi Yesaya. Ada tatulis dalam Kitab Suci, ‘Bubuhan ikam cagar mandangar tarus pasan-pasan Allah. Tagal bubuhan ikam cagar kada mangarti. Bubuhan ikam cagar malihat tarus napa nang digawi Allah. Tagal bubuhan ikam cagar kada paham.
\p
\v 15 Sualnya pikiran urang-urang ngini sudah babal. Talinga bubuhannya tatulian wan bubuhannya sudah manukupi mata bubuhannya. Jakanya bubuhannya kada manukup mata bubuhannya, bubuhannya cagar malihat. Jakanya talinga bubuhannya kada tatulian, bubuhannya cagar mandangar. Lalu pikiran bubuhannya cagar paham, lalu babulik ka Aku wan Aku cagar mawagasakan bubuhannya.’\f + \fr 13:15 \ft Catatan kaki: Lihati ja kitab Nabi Yesaya 6:9-10.\f*
\p
\v 16 Tagal bauntung banar bubuhan ikam ni, bubuhan ikam paham lantaran mata bubuhan ikam malihat wan bubuhan ikam mangarti lantaran talinga bubuhan ikam mandangar.
\p
\v 17 Sabujurannya, banyak nabi wan urang-urang nang bujur handak banar malihat napa nang dilihat ulih bubuhan ikam. Tagal bubuhannya kada malihatnya. Bubuhannya handak banar mandangar napa nang didangar ulih bubuhan ikam. Tagal bubuhannya kada mandangarnya.
\p
\v 18 Nah, cuba dangarakan arti kisah parumpamaan sual saikung patani nang manabur bigi-bigian nitu.
\p
\v 19 Sual bigi-bigian nang tagugur di jalanan, jalanan manggambarakan urang nang mandangar pirman sual Karajaan Surga, tagal kada paham. Lalu datang Iblis marampas pirman nang ditanam di hati urang nitu.
\p
\v 20 Sual bigi-bigian nang tagugur di tanah nang babatu-batu, tanah nang babatu-batu manggambarakan urang nang mandangar pirman wan langsung himung banar manarimanya.
\p
\v 21 Tagal pirman nitu kada baakar di hati urang nitu, inya satumat haja parcaya. Wayah kasusahan wan siksaan datang lantaran pasan nitu, langsung inya ampih parcaya.
\p
\v 22 Sual bigi-bigian nang tagugur di tatangah kumpai-kumpai nang baduri, kumpai-kumpai nang baduri manggambarakan urang nang mandangar pirman, tagal inya mahawatirakan banar sual duniawi wan handak sugih. Samunyaan nitu mahimpit pirman nang ditanam di hatinya, sahingga kada babuah.
\p
\v 23 Sual bigi-bigian nang tagugur di tanah nang subur, tanah nang subur manggambarakan urang nang mandangar pirman wan mamahaminya. Inya mahasilakan banyak nangkaya bigi-bigian nang banyak hasilnya, ada nang tiga puluh kali lipat, ada nang anam puluh kali lipat, sampai ada jua nang saratus kali lipat,” ujar Nabi Isa.
\s Judul: Kisah parumpamaan sual gandum wan halalang
\p
\v 24 Nabi Isa mangisahakan kisah parumpamaan nang lain lawan bubuhan pangikut Sidin, “Karajaan Surga tu saumpama urang nang manabur banih gandum nang baik di ladangnya.
\p
\v 25 Tagal malamnya, rahatan sabarataan urang guringan, datang musuhnya. Lalu urang nitu manabur banih halalang di antara gandum. Imbah itu tulak ai inya.
\p
\v 26 Wayah gandum nitu tumbuh baganal wan bamula cungulan banih-banihnya, kalihatan halalangnya tumbuh jua.
\p
\v 27 "Tuan, maka pian manabur banih gandum nang baik di ladang pian, matan mana datangnya halalang-halalang nitu?" ujar hamba-hamba nang ampun ladang batakun lawan tuannya.
\p
\v 28 "Musuh nang tukang gawinya," ujar tuan bubuhannya manyahuti. "Handakkah pian kami cabuti halalangnya?" ujar bubuhannya batakun.
\p
\v 29 "Kada usah gin. Sualnya wayah bubuhan ikam mancabuti halalang nitu, kaina gandumnya taumpat jua tacabut.
\p
\v 30 Biarakan ha gandum wan halalang nitu tumbuh baimbaian sampai wayahnya urang mangatam gandum. Wayah itu aku cagar baucap lawan urang-urang nang mangatam gandum, "Kumpulakan dahulu samunyaan halalangnya, jarati, lalu banam. Imbah itu kumpulakan gandumnya, lalu simpan di kindaiku,” ujar tuan bubuhannya."
\s Judul: Kisah parumpamaan sual bigi sasawi wan ragi
\p
\v 31 Nabi Isa mangisahakan kisah parumpamaan nang lain lawan bubuhan pangikut Sidin. “Karajaan Surga saumpama bigi sasawi nang ditanam urang di ladangnya.
\p
\v 32 Bigi sasawi tu bigi nang pahalusnya di antara samunyaan bigi. Tagal imbah inya tumbuh, inya cagar jadi tanaman nang pangganalnya di antara samunyaan tanaman di ladang. Malahan inya jadi puhun sampai burung-burung datangan wan basarang di jangking-jangkingnya,” ujar Nabi Isa.
\p
\v 33 Nabi Isa mangisahakan kisah parumpamaan nang lain lawan bubuhan pangikut Sidin. “Karajaan Surga saumpama ragi nang dicampur ulih bibinian lawan tiga puluh kilu galapung gandum. Biar raginya sadikit wan galapungnya banyak banar, ragi nitu maulah saluruh adunan jadi kamir,” ujar Nabi Isa baucap.
\p
\v 34 Nabi Isa manyampaiakan samunyaan ngini ka urang banyak mamakai kisah-kisah parumpamaan. Sidin salalu mamakai kisah-kisah parumpamaan wayah Sidin bacaramah sual Karajaan Surga.
\p
\v 35 Samunyaan ucapan Nabi Isa ngini mangganapi napa nang Allah ucapakan malalui Nabi. “Aku cagar bapandir mamakai parumpamaan. Aku cagar maucapakan hal-hal nang dirahasiaakan tumatan dunia dijadiakan,” ujar nabi nitu.\f + \fr 13:35 \ft Catatan kaki: Lihati ja kitab Zabur 78:2.\f*
\s Judul: Nabi Isa manjalasakan arti kisah parumpamaan sual gandum wan halalang
\p
\v 36 Imbah itu Nabi Isa maninggalakan urang banyak nitu lalu masuk ka sabuah rumah. Bubuhan pangikut Nabi Isa mandatangi Sidin. “Guru, tulung jalasakan pang lawan kami arti parumpamaan sual halalang nang di ladang tadi,” ujar bubuhan pangikut Nabi Isa baucap.
\p
\v 37 “Urang nang manabur banih gandum nang baik tu Aku, Nang Datang Matan Di Surga.
\p
\v 38 Ladang tu dunia ni. Lalu banih gandum nang baik tu warga Karajaan Allah wan halalang tu bubuhan pangikut Iblis.
\p
\v 39 Musuh nang mananam banih halalang tu Iblis. Wayahnya urang mangatam gandum tu Hari Kiamat. Urang-urang nang mangatam gandum tu bubuhan malaikat.
\p
\v 40 Halalang rajin tu dikumpulakan lalu dibanam dalam api. Nangkaya itu jua kaina kajadiannya wayah hari kiamat.
\p
\v 41 Aku, Nang Datang Matan Di Surga, cagar mautus bubuhan malaikat-Ku. Bubuhannya cagar mangumpulakan matan karajaan-Ku samunyaan nang maulah urang manggawi dusa wan sabarataan urang nang manggawi kajahatan.
\p
\v 42 Bubuhan malaikat nitu cagar manimbai urang-urang nitu ka tungku nang barau apinya. <<tungku nitu pang naraka jahanam.>> Di situ cagar ada tangisan wan karikutan gigi<<lantaran mandarita banar>>.
\p
\v 43 Wayah itu urang-urang nang bujur cagar bacahaya nangkaya matahari di Karajaan Abah bubuhannya nang di surga. Nang baisi talinga, dangarakan!
\s Judul: Kisah parumpamaan sual harta karun wan mutiara
\p
\v 44 Karajaan Surga tu saumpama harta karun nang tapatak di ladang. Urang manamuakannya, lalu dipataknya pulang. Lantaran kahimungan, tulak ai inya manjual samunyaan hartanya. Lalu ditukarinya ladang nitu.
\p
\v 45 Karajaan Surga tu jua saumpama padagang nang rahatan mancari mutiara nang baharaga banar.
\p
\v 46 Wayah inya manamuakan sabuting mutiara nang baharaga banar, tulak ai inya. Dijualnya samunyaan ampunnya, lalu manukar mutiara nitu.
\s Judul: Kisah parumpamaan sual pukat
\p
\v 47 Karajaan surga tu jua saumpama pukat nang dilabuh ka danau. Pukat nitu manangkap sagala macam iwak.
\p
\v 48 Imbah hibak lawan iwak, pukat nitu ditarik bubuhannya ka pinggir danau. Lalu dudukan ai bubuhannya mamilihi iwak-iwak nitu. Iwak nang baik di buat bubuhannya ka karanjang, nang kada baik dibuang bubuhannya.
\p
\v 49 Nangkaya itu pang kajadiannya kaina wayah Hari Kiamat. Bubuhan malaikat cagar datang lalu mamisahakan urang-urang nang jahat matan urang-urang nang bujur.
\p
\v 50 Lalu bubuhan malaikat cagar manimbai urang-urang nang jahat nitu ka tungku nang apinya barau. <<Tungku nitu pang naraka jahanam.>> Di situ cagar ada tangisan wan karikutan gigi<<lantaran mandarita banar>>,” ujar Nabi Isa.
\p
\v 51 “Mangartilah bubuhan ikam samunyaan ngini?” ujar Nabi Isa batakun lawan bubuhan pangikut Sidin. “Inggih, Guru,” ujar bubuhan pangikut Sidin manyahuti.
\p
\v 52 “Lantaran itu sabarataan guru agama nang jadi murid Karajaan Surga saumpama tuan rumah nang mangaluarakan dari wadah hartanya, harta nang hanyar wan harta nang lawas,” ujar Nabi Isa baucap lawan bubuhan pangikut Sidin.
\s Judul: Nabi kada dihurmati di kampungnya saurang
\p
\v 53 Imbah Nabi Isa tuntung mangisahakan kisah-kisah parumpamaan ngini, tulak ai Sidin matan situ.
\p
\v 54 Imbah sampai di Kampung Nasaret, kampung asal Sidin, Sidin bamula bacaramah ka urang-urang di rumah ibadah bubuhannya. Bubuhannya takjup mandangar ajaran Sidin. “Matan manalah Urang ngini baulihi bijaksana wan kuasa maadakan mujijat-mujijat nitu?
\p
\v 55 Maka urang ngini anak tukang kayu. Inya ni anak Maryam, kaka Yakobus, Yusup, Simon, wan Yudas.
\p
\v 56 Sabarataan dingsanak bibiniannya gin ada lawan kita di sini. Matan manalah Inya baulihi samunyaan ngini?” ujar bubuhannya bapandir papadaannya.
\p
\v 57 Bubuhannya tasinggung wan kada parcaya lawan Nabi Isa. “Nabi dihurmati urang di mana-mana, kacuali di kampungnya saurang wan di rumahnya saurang,” ujar Nabi Isa baucap lawan bubuhannya.
\p
\v 58 Nabi Isa kada banyak maadakan mujijat di situ lantaran bubuhannya kada baiman lawan Sidin.
\c 14
\s Judul: Nabi Yahya, nang tukang mandi'i urang nang batubat, dipanggal kapalanya
\p
\v 1 Wayah itu Hirudis, nang mamarintah di dairah nitu, mandangar habar sual napa-napa nang digawi ulih Nabi Isa.
\p
\v 2 “Urang ngini musti Nabi Yahya, nang tukang mandi'i urang nang batubat. Allah mahidupakan pulang urang ngini! Makanya Inya kawa manggawi mujijat-mujijat,” ujar Hirudis baucap lawan bubuhan pajabatnya.
\p
\v 3 Dahulunya Hirudis manyuruh prajuritnya manangkap wan mamasung Nabi Yahya, lalu mamasukannya ka panjara lantaran Nabi Yahya managur Hirudis sual Hirudias, bini Pilipus, adingnya.
\p
\v 4 “Pian sudah baulah maksiat mangawini bini ading pian saurang,” ujar Nabi Yahya dahulunya managur Hirudis.
\p
\v 5 Hirudis handak mamati'i Nabi Yahya. Tagal sidin takutan lawan urang banyak, lantaran bubuhannya tu maanggap amun Yahya nitu nabi.
\p
\v 6 Di hari ulang tahun Hirudis, anak bibinian Hirudias baigal di hadapan Hirudis wan tamu-tamu di istananya. Hirudisnya himung banar.
\p
\v 7 Maka Hirudis basumpah lawan anak bibinian Hirudias amun sidin cagar mambarinya napa haja nang dimintanya.
\p
\v 8 Lalu galuh tu mandatangi Hirudias, umanya. “Baucap ha ikam lawan Hirudis, “Ulun minta kapala Nabi Yahya, nang tukang mandi'i urang nang batubat, diandak di atas talam”,” ujar Hirudias manyuruh anaknya. Maka diucapakan galuh tu ai napa nang disuruh umanya tu lawan Hirudis.
\p
\v 9 Lalu pusang ai Hirudisnya. Tagal lantaran inya sudah basumpah wan sumpahnya nitu didangar ulih tamu-tamunya, maka diparintahkannya ai prajurit-prajuritnya manggawi napa nang diminta ulih galuh nitu.
\p
\v 10 Maka dipanggal bubuhannya ai kapala Nabi Yahya di panjara.
\p
\v 11 Kapala Nabi Yahya dibawa di atas talam, lalu diunjuk ka galuh nitu. Lalu galuh nitu maunjuknya ka umanya.
\p
\v 12 Wayah bubuhan pangikut Nabi Yahya mandangar amun sidin sudah maninggal, bubuhannya tulakan ka panjara. Lalu bubuhannya maambil janajah nabi Yahya wan manguburakannya. Imbah itu bubuhannya tulakan mandatangi Nabi Isa wan mahabarakan kajadian nitu lawan Sidin.
\s Judul: Nabi Isa mambari makani lima ribu urang
\p
\v 13 Imbah Nabi Isa mandangar amun Nabi Yahya maninggal, Sidin lawan bubuhan pangikut Sidin tulakan naik parahu matan situ. Bubuhannya handak manyurangan ka wadah nang sunyi. Tagal, wayah urang banyak mandangar amun Nabi Isa tulak, bubuhannya bajalan batis manuntii Sidin matan kutanya asing-asing.
\p
\v 14 Wayah Nabi Isa turun matan parahu, Sidin malihat sakumpulan urang nang banyak banar di situ. Sidin timbul marasa maras banar lawan bubuhannya. Lalu Sidin mawagasakan urang-urang sakit nang ada di situ.
\p
\v 15 Wayah hari sudah parak kadap, bubuhan pangikut Nabi Isa mandatangi Sidin. “Guru, wadah ngini jauh pada kampung wan harinya sudah parak kadap. Jakanya Pian suruh ja urang-urang nitu tulakan matan sini sakira bubuhannya kawa ka kampung-kampung manukar makanan gasan bubuhannya saurang,” ujar bubuhannya baucap lawan Nabi Isa.
\p
\v 16 “Kada usah gin. Bubuhannya kada usah tulakan matan sini. Bubuhan ikam ja nang mambari makani bubuhannya,” ujar Nabi Isa baucap lawan bubuhan pangikut Sidin.
\p
\v 17 “Guru, tagal bubuhan kami baisi lima bigi ruti wan dua ikung iwak haja,” ujar bubuhannya.
\p
\v 18 “Bawa ha kamari ruti wan iwak nitu,” ujar Nabi Isa.
\p
\v 19 Lalu Nabi Isa manyuruh urang banyak nitu dudukan di rumput. Sidin maambil kalima bigi ruti wan kadua ikung iwak nitu. Lalu Sidin manangadah ka langit wan baucap sukur lawan Allah gasan makanan nitu. Dipikah-pikah Sidin rutinya, lalu di unjuk sidin ka bubuhan pangikut Sidin gasan di bagi-bagiakan ka urang banyak.
\p
\v 20 Makanan ai sabarataan urang sampai bubuhannya kanyang. Lalu bubuhan pangikut mangumpulakan makanan nang labihan, takumpul sampai dua balas karanjang hibak.
\p
\v 21 Ada kira-kira lima ribu lalakian nang umpat makan wayah itu, balum tamasuk bubuhan bibinian wan kakanakan nang umpat makan jua wayah itu.
\s Judul: Nabi Isa bajalan di atas banyu
\p
\v 22 Imbah itu, Nabi Isa manyuruh bubuhan pangikut Sidin babuat ka dalam parahu wan tulak badahulu pada Sidin manyubarang danau. Sambil Sidin jua manyuruh urang banyak nitu bulikan.
\p
\v 23 Imbah Sidin mambubarakan karumunan urang banyak nitu, Sidin naik ka atas bukit gasan badoa saurangan. Sampai harinya malam, Sidin masih ada di situ saurangan.
\p
\v 24 Wayah itu parahu bubuhannya sudah jauh matan daratan. Umbak danau nang ganal mahantam parahu nitu. Parahu nitu baguyang kasana-kamari lantaran malawan angin.
\p
\v 25 Baisukan banar,\f + \fr 14.25 \ft Catatan kaki: Di naskah Yunaninya ditulis: “waktu jaga nang kaampat,” yaitu antara jam tiga sampai jam anam baisukan. \f* Nabi Isa bajalan di atas banyu mandatangi bubuhannya.
\p
\v 26 Wayah bubuhannya malihat Nabi Isa bajalan di atas banyu, bubuhannya kabuliyangan. “Hantu, hantu!” ujar bubuhannya bakuciakan papadaannya lantaran katakutanan.
\p
\v 27 “Tanang, tanang, kada usah takutan. Ini Aku nah,” ujar Nabi Isa baucap lawan bubuhannya.
\p
\v 28 “Junjungan, amun Pian tu bujur-bujur Nabi Isa, suruh ulun bajalan di atas banyu mandatangi Pian,” ujar Pitarus baucap lawan Nabi Isa.
\p
\v 29 “Datang ha,” ujar Nabi Isa. Maka turun ai Pitarus matan parahu wan bajalan di atas banyu mandatangi Nabi Isa.
\p
\v 30 Tagal wayah inya marasaakan darasnya angin wan malihat ganalnya umbak danau nitu, inya timbul takutan. Lalu bamula ai inya tinggalam. “Junjungan, salamatakan ulun!” ujar Pitarus bakuriak ka Nabi Isa.
\p
\v 31 Nabi Isa langsung manyurung tangan-Nya manangkap Pitarus. “Ikam kurang baiman lawan Aku. Mustinya ikam parcaya lawan Aku.” ujar Nabi Isa.
\p
\v 32 Wayah bubuhannya babuat ka dalam parahu, ranai anginnya.
\p
\v 33 Lalu bubuhannya nang ada di parahu nitu sujud manyambah Nabi Isa. “Pian ni dasar bujur Anak Nang Di Atas,” ujar bubuhannya baucap lawan Nabi Isa.
\p
\v 34 Imbah sampai di subarang danau, turunan ai bubuhannya di Genesaret.
\p
\v 35 Wayah urang-urang nang di situ pinandu lawan Nabi Isa, bubuhannya mahabarakan ka urang-urang di saluruh dairah nitu amun Nabi Isa ada di situ. Lalu langsung ai urang-urang mambawa sabarataan urang sakit ka Nabi Isa.
\p
\v 36 Bubuhannya mamuhun lawan Nabi Isa sakira Sidin mambariakan urang-urang sakit nitu manjapai ujung jubah Sidin. Sabarataan urang nang manjapai ujung jubah Sidin jadi wagas.
\c 15
\s Judul: Parintah Allah wan adat istiadat padatuan
\p
\v 1 Lalu ada babarapa guru agama aliran Parisi wan guru agama datang matan Yarusalim mandapati Nabi Isa.
\p
\v 2 “Bubuhan pangikut Pian kada maumpati adat istiadat padatuan kita. Bubuhannya kada babasuh tangan sabalum makan,” ujar bubuhan guru agama aliran Parisi wan guru agama nitu baucap lawan Nabi Isa.
\p
\v 3 “Bubuhan pian ni malanggar parintah Allah baya gasan manaati adat istiadat padatuan kita.
\p
\v 4 Sualnya Allah bapirman malalui Nabi Musa, ‘Hurmati abah ikam wan uma ikam wan urang nang mahina abahnya atawa umanya musti dihukum mati.'\f + \fr 15:4 \ft Catatan kaki: Lihati ja kitab Kaluaran 20:12, Ulangan 5:16, Kaluaran 21:17, wan Imamat 20:9.\f*
\p
\v 5 Tagal bubuhan pian malajari urang amun urang bulih baucap lawan abahnya atawa umanya, ‘Ulun kada kawa lagi manulungi pian lantaran napa nang mustinya ulun julung gasan pian sudah ulun parsambahakan gasan Allah.’
\p
\v 6 Lawan cara nangkaya itu sama haja pian malajari amun urang nitu kada usah lagi mahurmati abahnya wan umanya. Artinya bubuhan pian mambatalakan parintah Allah gasan manaati adat istiadat padatuan.
\p
\v 7 Bubuhan pian ni munapik! Pas banar pasan Allah sual bubuhan pian ni nang disampaiakan ulih Nabi Yesaya.
\p
\v 8 Nabi Yesaya baucap, ‘ Lawan muntungnya bangsa ngini mahurmati aku. Tagal hatinya kadada gasan Aku.
\p
\v 9 Parcuma haja bubuhannya manyambah Aku. Sualnya nang diajarakan bubuhannya aturan-aturan ulahan manusia haja,’” ujar Nabi Isa baucap lawan bubuhan guru agama aliran Parisi wan guru agama nitu.\f + \fr 15:9 \ft Catatan kaki: Lihati ja kitab Nabi Yesaya 29:13.\f*
\s Judul: Napa nang maulah najis
\p
\v 10 Lalu Nabi Isa mangiau urang banyak baparak ka Sidin. “Cuba dangarakan pandiran-Ku ngini wan cuba pahami.
\p
\v 11 Napa haja nang masuk ka dalam muntung urang, kada maulah urang nitu najis di mata Allah. Tagal napa nang kaluar matan muntung urang pang nang maulah urang nitu najis di mata Allah,” ujar Nabi Isa.
\p
\v 12 Lalu bubuhan pangikut Nabi Isa mandatangi Sidin. “Guru, wayah bubuhan guru agama aliran Parisi mandangar ucapan Pian nitu, bubuhannya tasinggung,” ujar bubuhan pangikut Sidin.
\p
\v 13 “Samunyaan tanaman nang kada ditanam ulih Abah-Ku nang di surga cagar dicabut sampai ka akar-akarnya.\f + \fr 15:13 \ft Catatan kaki: Nabi Isa maibaratakan manusia lawan tanaman-tanaman. Anak-anak Allah tu ibarat tanaman-tanaman nang ditanam Allah.\f*
\p
\v 14 Kada usah dihirani bubuhan guru agama aliran Parisi nitu. Bubuhannya tu pamimpin-pamimpin nang picak. Amun urang nang matanya picak manuntun urang nang matanya picak jua, bubuhannya cagar gugur ka dalam luang,” ujar Nabi Isa.
\p
\v 15 “Guru, jalasakan pang lawan kami arti parumpamaan tadi,” ujar Pitarus.
\p
\v 16 “Sakalinya balum paham jualah bubuhan ikam ngini.
\p
\v 17 Bubuhan ikam tahu, amun napa haja nang masuk ka dalam muntung urang masuk ka dalam parutnya lalu kaluar pada awak urang tu wayah bahira.
\p
\v 18 Tagal napa nang kaluar matan muntung urang, yaitu pandirannya, kaluar matan hatinya. Nitu pang nang maulah urang tu najis.
\p
\v 19 Sualnya pikiran-pikiran jahat cungulnya matan hati urang. Pikiran-pikiran jahat nitu pang nang maulah urang mamati'i urang lain, bajina, mancabuli urang, mancuntan, badusta, wan mampitnah.
\p
\v 20 Samunyaan nitu pang nang maulah urang najis. Tagal kada babasuh tangan sabalum makan, kada maulah urang najis,” ujar Nabi Isa baucap lawan bubuhan pangikut Sidin.
\s Judul: Bibinian nang lain urang Yahudi baiman lawan Nabi Isa
\p
\v 21 Lalu Nabi Isa maninggalakan wadah nitu wan manyingkir ka dairah Tirus wan Sidon.
\p
\v 22 Ada bibinian urang Kanaan nang urang dairah situ mandatangi Nabi Isa. “Junjungan, Juriat Nabi Daud, kasiani pang ulun. Anak bibinan ulun kasarungan ruh jahat, inya mandarita banar,” ujar bibinian nitu bakuciak.
\p
\v 23 Tagal sabatik gin Nabi Isa kada manyahut. Maka bubuhan pangikut Nabi Isa mandatangi Sidin. “Guru, jakanya Pian suruh ja pang bibinian ni bajauh. Sualnya inya ni maumpati bubuhan kita tarus sambil bakuciak-kuciak,” ujar bubuhannya.
\p
\v 24 “Aku diutus gasan urang-urang Israil nang tasasat, nangkaya dumba-dumba nang hilang,” ujar Nabi Isa baucap lawan bubuhan pangikut Sidin.
\p
\v 25 Tagal bibinian nitu mandatangi Nabi Isa lalu basujud di hadapan Sidin. “Junjungan, tulungi pang ulun,” ujar bibinian nitu.
\p
\v 26 “Kada patut pang urang maambil makanan gasan anak-anaknya, lalu manimbainya ka hadupan.” ujar Nabi Isa baucap lawan bibinian nitu.
\p
\v 27 “Inggih Junjungan. Biar ha anak-anak makan dulu. Tagal rajin tu hadupan mamakan sisa makanan nang gugur matan mija tuannya,” ujar bibinian nitu.
\p
\v 28 “Ui bibinian, ikam baiman banar lawan Aku! Maka napa nang ikam pinta sudah Aku kabulakan,” ujar Nabi Isa baucap lawan bibinian nitu. Wayah itu jua anaknya langsung wagas.
\s Judul: Nabi Isa mambari makani ampat ribu urang
\p
\v 29 Imbah Nabi Isa maninggalakan dairah nitu, Sidin bajalan di pinggir danau Galilea. Lalu Sidin naik ka bukit wan duduk di sana.
\p
\v 30 Lalu banyak banar urang mandatangi Nabi Isa. Bubuhannya mambawa urang-urang nang lumpuh, nang matanya picak, nang cacat, nang bisu, wan masih banyak nang bapanyakitan nang lainnya. Lalu bubuhannya maandak urang-urang nitu di parak batis Nabi Isa. Sabarataan urang nitu diwagasakan Nabi Isa.
\p
\v 31 Urang banyak nitu takjup malihat urang bisu kawa bapandir, urang cacat jadi wagas, urang lumpuh kawa bajalan, urang picak kawa malihat. Lantaran itu bubuhannya mamuji-muji Allah nang disambah ulih juriat Nabi Yakub.
\p
\v 32 Lalu Nabi Isa mangiau bubuhan pangikut Sidin. “Aku asa maras lawan urang banyak ngini. Sualnya sudah talu hari bubuhannya basama-sama lawan Aku. Tagal bubuhannya kada baisi makanan lagi. Aku kada purun manyuruh bubuhannya bulik lawan parut lapar. Bubuhannya kaina bisa siup di jalan,” ujar Nabi Isa.
\p
\v 33 “Guru, di padang sunyi ngini kada mungkin pang kita kawa baulihi makanan nang cukup gasan urang sabanyak ini,” ujar bubuhannya.
\p
\v 34 “Barapa bigi garang bubuhan ikam baisi ruti?” ujar Nabi Isa batakun lawan bubuhannya. “Ada ai tujuh bigi wan iwak halus babarapa ikung,” ujar bubuhannya manyahuti.
\p
\v 35 “Suruh urang banyak tu dudukan di tanah,” ujar Nabi Isa.
\p
\v 36 Lalu Nabi Isa maambil katujuh bigi ruti wan iwak nitu, imbah baucap sukur lawan Allah, dipikah-pikah Sidin makanan nitu lalu dijulung Sidin ka bubuhan pangikut Sidin. Lalu bubuhannya mambagiakan makanan nitu ka urang banyak.
\p
\v 37 Makanan ai sabarataan urang sampai kanyang. Imbah itu makanan nang labihan dikumpulakan, sakalinya takumpul tujuh karanjang hibak.
\p
\v 38 Ada kira-kira ampat ribu lalakian nang umpat makan wayah itu, balum tamasuk bubuhan bibinian wan kakanakan nang umpat makan jua wayah itu.
\p
\v 39 Imbah Nabi Isa manyuruh urang banyak tu bulikan, Sidin babuat ka parahu. Lalu tulak ai Sidin ka dairah nang bangaran Magadan.
\c 16
\s Judul: Guru-guru agama aliran Parisi wan urang-urang aliran Saduki maminta Nabi Isa maadakan mujijat pulang
\p
\v 1 Wayah itu babarapa guru agama aliran Parisi wan urang-urang aliran Saduki mandatangi Nabi Isa handak basualan lawan Sidin. Bubuhannya maminta lawan Nabi Isa sakira Sidin manampaiakan lawan bubuhannya mujijat matan surga.
\p
\v 2 “Wayah matahari bamula tinggalam, bubuhan pian baucap, ‘Isuk harinya cagar baik, sualnya langitnya habang.'
\p
\v 3 Wayah baisukan bubuhan pian baucap, ‘Hari ngini cagar hujan, sualnya langitnya habang wan maram.’ Bubuhan pian kawa manangguhi hari dangan malihat tanda-tanda di langit. Tagal bubuhan pian kada kawa mamahami tanda-tanda jaman nang rahatan tajadi wayah ini.
\p
\v 4 Angkatan nang jahat wan nang kada satia lawan Allah ngini mamaksa maminta mujijat lawan Ulun. Tagal kadada mujijat nang cagar ulun tampaiakan kacuali mujijat nang diadakan Allah gasan nabi Yunus,” ujar Nabi Isa baucap lawan bubuhannya. Lalu Nabi Isa maninggalakan bubuhannya.
\s Judul: Nabi Isa mamadahi bubuhan pangikut Sidin sakira bahati-hati tahadap ragi guru-guru agama aliran Parisi wan urang-urang aliran Saduki
\p
\v 5 Wayah Nabi Isa wan bubuhan pangikut Sidin sampai di subarang danau Galilea, bubuhannya hanyar sadar amun bubuhannya kalumpanan mambawa ruti.
\p
\v 6 “Bajaga-jaga wan bahati-hati ja bubuhan ikam ni tahadap ragi guru-guru agama aliran Parisi wan ragi urang-urang aliran Saduki,” ujar Nabi Isa baucap lawan bubuhan pangikut Sidin.
\p
\v 7 Lalu bubuhannya bamula bapandiran papadaannya sual napa nang diucapakan ulih Nabi Isa tadi. “Sidin baucap nangkaya itu lantaran kita kada mambawa ruti,” ujar bubuhannya.
\p
\v 8 Tagal Nabi Isa tahu napa nang dipandirakan bubuhannya. “Kanapa maka bubuhan ikam ni basualan papadaan sual ruti? Bubuhan ikam ni kurang baiman lawan Aku.
\p
\v 9 Bubuhan ikam ni masih kada paham lawan Aku. Bubuhan ikam musti ingat lawan lima bigi ruti nang Aku pakai gasan mambari makani lima ribu urang. Barapa karanjang labihan makanannya nang bubuhan ikam kumpulakan?
\p
\v 10 Bubuhan ikam musti ingat jua lawan tujuh bigi ruti nang Aku pakai gasan mambari makani ampat ribu urang. Barapa karanjang labihan makanannya nang bubuhan ikam kumpulakan?
\p
\v 11 Tagal bubuhan ikam masih haja manyangka amun Aku bapandir sual ruti wayah aku baucap, 'Bajaga-jaga wan bahati-hati ja bubuhan ikam ni tahadap ragi guru-guru agama aliran Parisi wan ragi urang-urang aliran Saduki,'” ujar Nabi Isa baucap lawan bubuhannya.
\p
\v 12 Lalu paham ai bubuhannya napa nang dimaksud ulih Nabi Isa. Sidin kadanya manyuruh bubuhannya bahati-hati tahadap ragi gasan baulah ruti, tagal Sidin manyuruh bubuhannya bajaga-jaga tahadap ajaran bubuhan guru agama aliran Parisi wan urang-urang aliran Saduki.
\s Judul: Pitarus maakui amun Nabi Isa tu Al Masih
\p
\v 13 Wayah itu Nabi Isa wan bubuhan pangikut Sidin sampai di dairah nang bangaran Kaisarea Filipi. “Ujar urang, Aku, Nang Datang Matan Di Surga ni, siapa?” ujar Nabi Isa batakun lawan bubuhan pangikut Sidin.
\p
\v 14 “Ada urang nang manyambat amun Pian ni Nabi Yahya, nang tukang mandi'i urang nang batubat. Ada nang manyambat amun Pian ni Nabi Ilyas. Nang lainnya manyambat amun Pian ni Nabi Armiya atawa salah saikung nabi jaman dahulu nang hidup pulang wayah ini,” ujar bubuhannya.
\p
\v 15 “Tagal manurut bubuhan ikam pang, siapa Aku ni?" ujar Nabi Isa batakun.
\p
\v 16 “Pian ni Al Masih. Pian ni Anak Nang Di Atas,” ujar Simun manyahut.
\p
\v 17 “Simun Bin Yunus, ikam ni dibarakahi. Sualnya lain manusia nang mamadahakan ngini lawan ikam. Tagal Abah-Ku nang di surga nang mamadahakannya lawan ikam.
\p
\v 18 Wayah ini Aku baucap lawan ikam, amun ikam ni Pitarus. Di atas pangakuan ikam ni nang nangkaya batu karang, Aku cagar mandiriakan jamaah-Ku. Lawang-lawang Hades, yaitu kuasa kamatian, kada cagar sanggup mangalahakannya.\f + \fr 16:18 \ft Catatan kaki: Ngaran 'Pitarus' dalam bahasa Yunani artinya 'batu karang'. 'Batu karang' nang diucapakan ulih Nabi Isa artinya bisa Pitarus, bisa Nabi Isa, atawa bisa jua pangakuan sual siapa Nabi Isa nang diucapkan ulih Pitarus. Catatan kaki: Di jaman nitu banyak urang parcaya amun imbah urang maninggal, ruhnya samantara ada di wadah nang bangaran Hades.\f*
\p
\v 19 Aku cagar mambari ikam kunci-kunci Karajaan Surga. Samunyaan nang ikam bariakan di bumi cagar dibariakan jua di surga. Samunyaan nang ikam tangati di bumi cagar ditangati jua di surga,” ujar Nabi Isa.
\p
\v 20 Lalu Nabi Isa manangati bubuhannya mamadahakan lawan siapa haja amun Sidin tu Al Masih.
\s Judul: Nabi Isa bapadah amun Sidin cagar disiksa wan dimati'i
\p
\v 21 Bamula wayah itu Nabi Isa bamula bapadah lawan bubuhan pangikut Sidin amun Sidin musti tulak ka Yarusalim wan amun bubuhan tatuha, imam kapala, wan guru agama cagar maulah Sidin mandarita banar. Sidin jua bapadah lawan bubuhan pangikut Sidin amun Sidin musti dimati'i wan di hari nang katalu, Allah cagar mahidupakan Sidin pulang.
\p
\v 22 Pitarus manarik Nabi Isa ka higa, lalu bamula managur Sidin. “Jauhkan bala Tuhan. Ngini kada cagar tajadi lawan Pian!” ujar Pitarus baucap lawan Nabi Isa.
\p
\v 23 Tagal Nabi Isa bapaling mamandangi Pitarus. “Jangan baucap napa nang dipadahakan ulih Iblis lawan ikam! Ikam bausaha mahalangi Aku manggawi kahandak Allah. Ikam kada mamikirakan napa nang dikahandaki Allah. Tagal ikam mamikirakan napa nang dikahandaki manusia,” ujar Nabi Isa baucap lawan Pitarus.
\p
\v 24 “Amun urang handak jadi pangikut-Ku, inya musti ampih mamantingakan dirinya saurang. Inya jua musti siap mandarita wan siap mati gasan Aku wan tatarusan maumpati Aku.
\p
\v 25 Sualnya urang nang handak tatap hidup di dunia ngini , tatap mati jua kaina. Tagal urang nang hakun mati gasan Aku, inya cagar hidup salawasan lawan Allah.
\p
\v 26 Amun kaputingannya urang cagar mati jua, biar inya baisi saluruh harta di dunia, kadada gunanya jua. Harta nang sabanyak napa haja kada kawa gasan manukar hidup nang kakal.
\p
\v 27 Sualnya Aku, Nang Datang Matan Di Surga, cagar datang pulang diiringi malaikat-malaikat-Ku dalam kamuliaan Abah-Ku nang di surga. Wayah itu pang Aku cagar mambalas satiap urang sasuai lawan napa nang digawinya asing-asingnya.
\p
\v 28 Sabujurannya, babarapa urang nang badiri di sini kada cagar maninggal sabalum bubuhannya malihat Aku, Nang Datang Matan Di Surga, datang pulang sabagai Raja di Karajaan-Nya,” ujar Nabi Isa baucap lawan bubuhan pangikut Sidin.
\c 17
\s Judul: Nabi Isa baubah rupa di atas gunung
\p
\v 1 Imbah anam hari, Nabi Isa mambawa Pitarus, Yakobus, wan Yahya ka gunung nang tinggi. Di sana bubuhannya baampatan haja, kadada urang lain.
\p
\v 2 Di sana Nabi Isa baubah rupa di hadapan bubuhannya. Muha Nabi Isa bacahaya nangkaya matahari wan baju Sidin jadi putih mancarunung.
\p
\v 3 Bakakajutan katiga pangikut Nabi Isa nitu malihat nabi Musa wan Nabi Ilyas cungul wan bamula bapandiran lawan Nabi Isa.
\p
\v 4 “Junjungan, bagus banar kita baada di sini. Amun Pian hakun, nyaman ulun manajakakan talu buah kimah, sabuah gasan Pian, sabuah gasan Nabi Musa, wan sabuah gasan Nabi Ilyas,” ujar Pitarus baucap lawan Nabi Isa.
\p
\v 5 Rahatan Pitarus masih bapandir, turun awan nang sing tarangan maungi bubuhannya. Lalu ada suara tadangar matan awan nitu. “Ini nah Anak-Ku, nang Kukasihi banar. Inya ni pang nang mahimungiakan hati-Ku. Dangarakan Inya!” ujar suara nang itu.
\p
\v 6 Mandangar suara nitu, bubuhannya nang batiga tu basujut muha sampai ka tanah. Bubuhannya katakutan banar.
\p
\v 7 Tagal Nabi Isa mandatangi wan manjapai bubuhannya.“Badiri ha bubuhan ikam. Kada usah takutan,” ujar Nabi Isa.
\p
\v 8 Wayah bubuhannya mambuka mata wan maangkat kapala, bubuhannya malihat Nabi Isa haja. Nabi Musa wan Nabi Ilyas sudah kadada lagi di situ.
\p
\v 9 Wayah Nabi Isa wan katiga pangikut Sidin turun matan gunung nitu, Sidin bapasan lawan bubuhannya. “Jangan bakisah lawan siapa haja napa nang dilihat ulih bubuhan ikam di atas gunung ngini sabalum Aku, Nang Datang Matan Di Surga, dihidupakan Allah pulang,” ujar Nabi Isa manangati bubuhannya.
\p
\v 10 “Guru, kanapa maka guru-guru agama baucap amun Nabi Ilyas musti datang badahulu sabalum Al Masih datang?” ujar bubuhan pangikut Nabi isa batakun lawan Sidin.
\p
\v 11 “Nabi Ilyas dasarnya musti datang badahulu. Inya manyiapakan sagala sasuatu gasan kadatangan Al Masih.
\p
\v 12 Tagal Aku mamadahakan lawan bubuhan ikam, sabujurnya Nabi Ilyas sudah datang badahulu pada Aku. Tagal urang kada pinandu amun urang nitu Nabi Ilyas. Inya digawi bubuhannya sakahandak hati bubuhannya haja. Nangkaya itu jua Aku, Nang Datang Matan Di Surga, cagar mandarita lantaran bubuhannya cagar kajam jua lawan Aku, Nang Datang Matan Di Surga,” ujar Nabi Isa baucap lawan bubuhan pangikut Sidin.
\p
\v 13 Lalu paham ai bubuhannya amun nang dipandirakan Nabi Isa tu Nabi Yahya, nang tukang mandi'i urang nang batubat.
\s Judul: Nabi Isa mawarasakan anak lalakian nang kasarungan ruh jahat.
\p
\v 14 Wayah Nabi Isa wan katiga pangikut Sidin babulik mandatangi urang banyak di bawah gunung tu, saikung lalakian mandatangi Nabi Isa lalu balutut di hadapan Sidin.
\p
\v 15 “Junjungan, kasiani pang anak ulun. Inya gila babi wan mandarita banar. Inya rancak gugur ka api atawa ka banyu.
\p
\v 16 Ulun sudah mambawanya ka bubuhan pangikut Pian. Tagal bubuhannya kada kawa mawarasakannya,” ujar urang nitu baucap lawan Nabi Isa.
\p
\v 17 “Umailah, bubuhan ikam ni, angkatan urang-urang nang kada baiman lawan Allah wan nang tasasat, kayanya Aku ni musti basabar tarus tinggal lawan bubuhan ikam ni. Bawa anak nitu ka sini!” ujar Nabi Isa.
\p
\v 18 Lalu Nabi Isa manggaratak ruh jahat nang ada di awak anak nitu. Langsung kaluar ruh jahatnya matan anak nitu. Wayah itu jua wagas ai anak nitu.
\p
\v 19 Imbah urang-urang lain sudah tulakan matan situ, bubuhan pangikut Nabi Isa mandatangi Sidin. “Kanapa maka kami kada kawa manyuruh bajauh ruh jahat nitu?” ujar bubuhannya.
\p
\v 20 “Bubuhan ikam kada kawa manyuruh bajauh ruh jahat nitu lantaran iman bubuhan ikam lawan Allah halus banar. Kupadahilah bubuhan ikam, amun bubuhan ikam baisi iman, biar nangkaya bigi sasawi nang halus, bubuhan ikam kawa baucap lawan gunung ngini, ‘Pindah matan sini ka sana!’ Maka gunung nitu cagar bapindah. Amun bubuhan ikam baiman lawan Allah, bubuhan ikam kawa manggawi napa haja,” ujar Nabi Isa baucap lawan bubuhannya.
\p
\v 21 \f + \fr 17:21 \ft Catatan kaki: Banyak tarjamahan nang kada mamasukakan ayat 21 ngini. Tagal babarapa tarjamahan mamasukakannya, nangkaya nang tatulis di Markus 9:29. Di ayat nitu tatulis: ‘Bubuhan ikam musti badoa wa bapuasa amun handak manyuruh bajauh ruh jahat macam ngini.’\f*
\s Judul: Nabi Isa mamadahakan pulang amun Sidin cagar dimati'i
\p
\v 22 Wayah itu Nabi Isa wan bubuhan pangikut Sidin bakumpulan di Galilea. “Kada lawas lagi Aku, Nang Datang Matan Di Surga, cagar disarahakan ka urang-urang jahat.
\p
\v 23 Bubuhan musuh-Ku cagar mamati'i Aku, Nang Datang Matan Di Surga. Tagal di hari nang katalu, Allah cagar mahidupakan Aku pulang,” ujar Nabi Isa baucap lawan bubuhan pangikut Sidin. Maka bubuhan pangikut Sidin jadi sadih banar.
\s Judul: Nabi Isa bayar pajak gasan Bait Allah
\p
\v 24 Wayah Nabi Isa wan bubuhan pangikut Sidin sampai di Kapernaum, bubuhan tukang tagih pajak Bait Allah mandatangi Pitarus. Ganal pajaknya dua dirham. “Guru pian mambayar juakah pajak gasan Bait Allah?” ujar bubuhannya batakun lawan Pitarus. \f + \fr 17:24 \ft Catatan kaki: 1 dirham handak sama nilainya lawan 1 dinar, 1 dinar adalah upah urang bagawi sahari.\f*
\p
\v 25 “Inggih,” ujar Pitarus manyahuti bubuhannya. Wayah inya masuk ka rumah wadah Nabi Isa bagana, balum inya bapandir, Sidin badahulu batakun. “Mun, manurut ikam, matan siapa raja-raja di dunia ni maambil pajak? Matan anak-anak bubuhannya saurangkah atawa matan urang-urang lain?” ujar Nabi Isa.
\p
\v 26 “Raja-raja nitu managih pajak matan urang-urang lain,” ujar Pitarus manyahuti. “Baarti anak-anak raja kada usah mambayar pajak.
\p
\v 27 Tagal sakira kita kada maulah bubuhan tukang tagih pajak nitu tasinggung, maka tulak ha ikam ka danau maunjun iwak. Ambil iwak nang panambaian ditangkap ulih ikam, buka muntungnya. Di dalam muntung iwak nitu ikam cagar manamuakan sakaping duit binggul nang nilainya ampat dirham. Ambil duit nitu wan unjuk ka bubuhannya gasan mambayar pajak-Ku wan pajak ikam,” ujar Nabi Isa baucap lawan Pitarus.
\c 18
\s Judul: Siapa urang nang paningginya kadudukannya di Karajaan Surga
\p
\v 1 Wayah itu bubuhan pangikut Nabi Isa mandatangi Sidin wan batakun lawan Sidin. “Siapa urang nang paningginya kadudukannya kaina di Karajaan Surga?” ujar bubuhannya.
\p
\v 2 Nabi Isa mangiau kakanak halus lalu maandaknya di tatangah bubuhannya.
\p
\v 3 “Kupadahi bubuhan ikamlah, sabujurnya bubuhan ikam kada cagar masuk ka Karajaan Surga, kacuali bubuhan ikam batubat wan jadi randah hati nangkaya kakanak halus ngini.
\p
\v 4 Maka urang nang marandahakan dirinya nangkaya kakanak halus ngini pang urang nang paningginya kadudukannya di Karajaan Surga.
\p
\v 5 Amun urang manarima kakanak halus nangkaya ini, lantaran Aku, sama haja inya manarima Aku saurang.
\s Judul: Nabi Isa maingatakan bubuhan pangikut Sidin sual dusa
\p
\v 6 Tagal, siapa haja maulah salah saikung kakanak halus nang baiman lawan Aku ni badusa, calaka banar urang nitu. Tabaik gasan urang nitu amun batu gilingan dijaratakan ka puhun gulunya wan ditimbai ka laut nang dalam, daripada manarima hukuman Allah nang barat banar salawasan.
\p
\v 7 Dunia ngini calaka banar lantaran cungulan napa-napa nang maulah urang badusa! Dasarnya musti tajadi samunyaan nitu. Tagal calaka banar urang nang jadi panyababnya.
\p
\v 8 Amun tangan ikam atawa batis ikam maulah ikam badusa, tatak wan buang ja tangan ikam atawa batis ikam nitu. Biar tangan wan batis ikam kutung, tagal ikam baulihi hidup nang kakal di surga. Daripada tangan wan batis ikam langkap, tagal ikam ditimbai ka api naraka jahanam nang banyala salawasan.
\p
\v 9 Amun mata ikam subalah maulah ikam badusa, cungkil wan buang ja mata ikam nitu. Biar mata ikam picak subalah, tagal masuk ka Karajaan Allah. Daripada mata ikam langkap, tagal ditimbai ka dalam api naraka jahanam.
\s Judul: Kisah parumpamaan sual dumba nang sasat
\p
\v 10 Hati-hatilah bubuhan ikam, jangan mahapak saikung-ikung matan kakanakan halus nang baiman lawan Aku ngini. Sualnya Kupadahakanlah bubuhan ikam, di surga malaikat-malaikat bubuhannya ada tarus di hadapan Abah-Ku nang di surga.
\p
\v 11 \f + \fr 18:11 \ft Catatan kaki: Banyak tarjamahan kitab ngini nang kada manulisakan ayat ngini. Tagal babarapa tarjamahan manulisakan nangkaya tulisan di Lukas 19:10. Di ayat nitu tatulis: ‘Nang Datang Matan Di Surga datang gasan mancari'i wan manyalamatakan urang nang hilang.’\f*
\p
\v 12 Cuba pikirakan bujur-bujur kisah parumpamaan ngini. Ada urang nang baisi saratus ikung dumba. Tagal saikung di antara dumba-dumba nitu sasat. Urang nitu musti maninggalakan 99 ikung dumbanya di bukit gasan mancari'i dumba nang sasat nitu. Iya kalu?
\p
\v 13 Amun inya manamuakan dumba nang sasat nitu, parcaya ha bubuhan ikam, inya musti labih himung lantaran saikung dumba nang ditamuakan tu daripada sambilan puluh sambilan ikung dumba nang kada sasat tu.
\p
\v 14 Nang kaya itu jua Abah bubuhan ikam nang di surga kada handak saikung-ikung matan kakanakan halus ngini sasat wan binasa.
\s Judul: Nabi Isa mamadahakan nangkaya apa mamadahi dangsanak saiman
\p
\v 15 Amun dangsanak ikam baulah dusa, datangi ja ikam inya saurangan. Lalu padahi napa kasalahannya. Amun urang nitu batubat, ikam mandapatakan pulang dangsanak ikam nitu.
\p
\v 16 Amun inya kada hakun mandangarakan ikam, maka bawa satu atawa dua dangsanak saiman mandatangi inya pulang. Sualnya Kitab Suci memadahakan amun satiap pakara musti ada dua atawa talu saksi gasan mambuktiakan kabanarannya.
\p
\v 17 Amun inya masih kada hakun mandangarakan bubuhannya, padahakan pakara nitu lawan jamaah. Amun inya tatap kada hakun jua mandangarakan papadah jamaah, anggap haja inya tu lain urang parcaya atawa tukang tagih pajak.
\p
\v 18 Sabujurannya, Kupadahilah bubuhan ikam, samunyaan nang ikam bariakan di bumi cagar dibariakan jua di surga. Samunyaan nang ikam tangati di bumi cagar ditangati jua di surga,”.
\p
\v 19 Kupadahi lagi lah bubuhan ikam, amun dua urang atawa labih di antara bubuhan ikam di bumi ini sapakat badoa maminta sasuatu, maka Abah-Ku nang si surga, cagar mangabulakannya.
\p
\v 20 Sualnya di mana bakumpul dua urang atawa labih wan badoa gasan manyambah Aku, maka Aku ada di tatangah bubuhannya di situ,” ujar Nabi Isa.
\s Judul: Kisah parumpamaan sual hamba nang pamurunan
\p
\v 21 Lalu Pitarus mandatangi Nabi Isa. “Junjungan, barapa kali ulun musti mamaapakan dangsanak ulun nang badusa lawan ulun? Sampai tujuh kalikah?” ujar Pitarus batakun lawan Nabi Isa.
\p
\v 22 “Kada. Aku padahilah ikam. Kadanya sampai tujuh kali pang ikam musti mamaapakan dangsanak ikam nitu. Tagal Aku manyuruh ikam, ‘Maapakan ha dangsanak ikam nitu tujuh puluh kali tujuh kali.’ \f + \fr 18:22 \ft Catatan kaki: Ada babarapa urang nang mangira amun ucapan nang ini baarti '490 kali'.\f*
\p
\v 23 Sualnya Karajaan Surga tu ibarat raja nang handak maadaakan parhitungan hutang lawan hamba-hambanya nang bahutang lawan inya.
\p
\v 24 Wayah raja nitu bamula maadaakan parhitungan, ada urang nang bahutang 10.000 kadut amas dibawa mahadap raja.\f + \fr 18:24 \ft Catatan kaki: Sakadut amas tu nilainya sama lawan upah urang bagawi dua puluh tahun.\f*
\p
\v 25 Tagal inya kada kawa mambayar hutangnya. Maka raja, nang majikan urang nitu, mamarintahakan amun inya, bininya, anak-anaknya, wan samunyaan harta ampunnya dijual gasan malunasi hutangnya.
\p
\v 26 Maka hamba nitu balutut di hadapan raja, lalu mamuhun lawan raja, ‘Ya baginda raja, muhun basabar lawan ulun. Ulun cagar malunasi samunyaan hutang ulun.’
\p
\v 27 Raja, nang majikan urang nitu, timbul maras lawan inya. Maka raja baucap lawan hamba nitu amun inya kada usah mambayar hutangnya. Lalu raja mambariakan inya tulak.
\p
\v 28 Tagal wayah hamba nitu kaluar matan istana raja, inya malihat kawalnya, nang hamba jua, nang bahutang saratus kaping binggul pirak lawan inya. Ditangkapnya wan dicakiknya gulunya. ‘Bayari hutang nyawa lawan aku,’ ujarnya. \f + \fr 18:28 \ft Catatan kaki: Sakaping binggul pirak adalah upah urang bagawi sahari.\f*
\p
\v 29 Kawalnya nitu balutut di hadapan inya. ‘Wal, muhun basabar pang dulu lawan ulun. Ulun cagar malunasi samunyaan hutang ulun lawan pian,’ ujar kawalnya nitu mamuhun lawan inya.
\p
\v 30 Tagal hamba nang panambaian tu kada hakun basabar lawan hamba nang kawalnya tu. Tulak ai inya. Dimasukakannya kawalnya nitu ka panjara, sampai inya malunasi samunyaan hutangnya.
\p
\v 31 Wayah bubuhan hamba nang lain malihat kajadian nang digawi ulih hamba nang panambaian nitu, bubuhannya sadih banar. Maka bubuhannya mandatangi raja, nang majikan bubuhannya, gasan mangisahakan lawan raja sual kajadian nitu.
\p
\v 32 Lalu raja mangiau hamba nitu. ‘Hamba nang jahat, aku baucap lawan ikam amun ikam kada usah mambayar hutang ikam nang ganal tu lantaran ikam mamuhun lawan aku sakira aku basabar lawan ikam.
\p
\v 33 Mustinya ikam maras jua lawan hamba nang lain, nangkaya aku maras lawan ikam.’
\p
\v 34 Rajanya sarik banar. Maka raja manyuruh patugas panjara mambawanya ka panjara wan manyiksanya sampai inya malunasi samunyaan hutangnya lawan raja.
\p
\v 35 Nangkaya itu jua amun bubuhan ikam kada bujur-bujur rida mamaapakan dangsanak bubuhan ikam , Abah-Ku nang di surga cagar manggawi lawan bubuhan ikam nangkaya nang digawi raja lawan hamba nitu,” ujar Nabi Isa.
\c 19
\s Judul: Nabi Isa bacaramah sual basarakan
\p
\v 1 Imbah Nabi Isa tuntung bapandir sual nang itu, Sidin lalu tulak ka Galilea. Sidin tulak ka dairah nang bangaran Yudia, kaandakannya di sabarang Sungai Yordan.
\p
\v 2 Urang banyak nang maumpati Sidin wan di sana Sidin mawagasakan urang sakit.
\p
\v 3 Lalu ada babarapa urang guru agama Parisi mandatangi Sidin handak basurah. “Bujuranlah hukum agama kita mambulihakan urang manyarak bininya pakai alasan napa haja?” ujar bubuhan guru agama Parisi nang itu batakun.
\p
\v 4 “Bubuhan pian sudah mambaca kalu, amun di Kitab Suci Allah maulah lalakian wan bibinian, wayah Allah mancipta samunyaannya.\f + \fr 19:4 \ft Catatan kaki: Lihati ja kitab Kajadian 1:27.\f*
\p
\v 5 Bubuhan pian sudah mambaca kalu, amun di Kitab Suci Allah baucap nang kaini. ‘Lalakian cagar maninggalakan abah wan umanya lalu hidup basama-sama lawan bininya. Maka kadua urang nang itu cagar jadi saawak.’\f + \fr 19:5 \ft Catatan kaki: Lihati ja kitab Kajadian 2:24.\f*
\p
\v 6 Jadi, urang nang itu kada lagi dua ikung.Tagal, sudah saawak. Lantaran itu, kada bulih urang mamisahakan nang sudah disatukan ulih Allah.” ujar Nabi Isa.
\p
\v 7 “Lalu kanapa maka Nabi Musa baucap amun urang musti maunjuki ka bininya surat carai sabalum inya kawa manyarak bininya?” ujar bubuhan guru agama Parisi nang itu batakun.\f + \fr 19:7 \ft Catatan kaki: Lihati ja kitab Ulangan 24:1.\f*
\p
\v 8 “Nabi Musa mambariakan bubuhannya basarakan lawan bini bubuhannya lantaran bubuhannya karas hati. Tagal wayah dahulu Allah manciptaakan samunyaannya, Allah kada mambariakan urang manyarak bininya.
\p
\v 9 Ulun mamadahakan lawan bubuhan pian, amun urang nang manyarak bininya gasan kawin lawan bibinian nang lain, inya badusa jina lawan bininya nang tadahulu. Kaitu jua amun lalakian kawin lawan bibinian nang disaraki lakinya, inya badusa jina lawan lakinya” ujar Nabi Isa.
\p
\v 10 “Guru, amun urang kada dibariakan basarakan, baiknya bubuhannya kada usah kawin haja,” ujar pangikut-pangikut-Nya baucap lawan Nabi Isa.
\p
\v 11 “Banyak nang kada kawa manarima ucapan nang ini. Urang nang bujur, nang sudah ditantukan Allah nang kawa mangarti ucapan nang ini.
\p
\v 12 Sualnya ada urang nang diranakakan kada kawin, ada urang nang diulah jadi kasim wan ada urang nang kada kawin gasan karajaan surga. Urang nang bisa manarima ucapan nang ini baiknya inya manarima ucapan nang ini,” ujar Nabi Isa.
\s Judul: Nabi Isa mambarakahi kakanakan
\p
\v 13 Lalu urang mambawa kakanakan-kakanakan ka Nabi Isa sakira Sidin hakun maandak tangan-Nya di kakanakan tu wan sakira Sidin mandoaakan bubuhannya. Tagal bubuhan pangikut Sidin manangati bubuhannya tu. <<Bubuhannya bapikiran amun urang-urang nang itu mangganggu Nabi Isa.>>
\p
\v 14 “Bariakan ha bubuhan ikam kakanakan-kakanakan ni mandatangi Aku. Jangan ditangati bubuhannya datang. Sualnya Karajaan Allah tu ampun urang nangkaya kakanakan-kakanakan ni,” Nabi Isa baucap lawan pangikut-pangikut-Nya.
\p
\v 15 Imbah Nabi Isa maandak tangan-Nya di atas kakanakan-kakanakan tu << mambarakahi bubuhannya>>, lalu Sidin tulak matan situ.
\s Judul: Nabi Isa basurah lawan urang sugih
\p
\v 16 <<Wayah Nabi Isa wan pangikut-pangikut-Nya dijalan,>> ada saikung urang nang mandatangi Sidin. “Guru, napa gawian baik nang musti ulun gawi sakira kawa hidup lawan Allah salawasan?” ujar wan urang nang itu batakun lawan Nabi Isa.
\p
\v 17 “Mustinya ikam kada batakun sual napa nang baik lawan Aku, Kadada nang baik. Allah nang haja baik. Tagal amun ikam handak hidup lawan Allah salawasan, asi ja ikam parintah-parintah-Nya,” ujar Nabi Isa manyahut.
\p
\v 18 “Ulun musti maasi parintah nang mana?” ujar urang nang itu batakun. “Ada tatulis dalam Kitab Suci, ‘Jangan mamatii urang, jangan bajina, jangan mancuntan, jangan mampitnah urang.
\p
\v 19 Hurmati ja ikam abah wan uma ikam. Kasihi urang lain, nang kaya ikam mangasihi diri ikam saurang,’” ujar Nabi Isa.\f + \fr 19:19 \ft Catatan kaki: Lihati ja kitab Kaluaran 20:12-16, Ulangan 5:16-20, wan Imamat 19:18.\f*
\p
\v 20 “Guru, <<mulai anum,>> ulun maasi tarus lawan parintah-parintah nang itu. Napa nang lain nang musti kugawi lagi <<sakira hidup salawasan lawan Allah >>?” ujar urang tu batakun lawan Nabi Isa.
\p
\v 21 “Amun ikam handak sampurna, tulak ja ikam. Juali samunyaan harta ampun ikam lalu bariakan duitnya ka urang-urang miskin. Maka ikam kaina baisi harta di surga. Imbah itu datang ja ikam wan umpati Aku,” ujar Nabi Isa manyahut.
\p
\v 22 Wayah pamuda tadi mandangar ucapan nang itu, inya tulak lawan rasa sadih lantaran inya sugih. <<Wan inya kada handak manjuali samuaan ampunnya.>>
\p
\v 23 “Sabujurannya, urang sugih naglih masuk Karajaan Surga.
\p
\v 24 Sakali lagi Aku mamadahakan pulang sualnang ini lawan bubuhan ikam. Ngalih banar saikung unta masuk luang jarum. Tagal ngalih lagi urang sugih masuk Karajaan Allah,” ujar Nabi Isa baucap lawan bubuhan pangikut-Nya.
\p
\v 25 Wayah bubuhan pangikut Sidin mandangar ucapan nang itu, bubuhannya jadi hiran banar. “Guru, kalu kaya nintu kadada urang nang cagar disalamatakan,” ujar bubhan pangikut nang itu baucap lawan Nabi Isa.
\p
\v 26 Nabi Isa malihat ka bubuhan pangikut nang itu. “Kadada urang nang bisa manyalamatakan dirinya saurang. Tagal Allah bisa manggawi samunyaan tu. <<Allah kawa manyalamatakan urang,”>> ujar Nabi Isa.
\p
\v 27 “Guru, kami sudah maninggalakan samunyaannya wan maumpati Pian! Napa nang kami ulihi?” ujar Pitarus baucap lawan Nabi Isa.
\p
\v 28 “Sabujurannya, di dunia nang hanyar kaina wan bila Aku Nang Datang Matan Di Surga, duduk di kursi karajaan-Ku, bubuhan ikam, nang maumpati Aku, jua kaina dudukan di atas dua balas kursi karajaan gasan mahakimi dua balas suku Israil.
\p
\v 29 Wan urang nang maninggalakan rumahnya, dangsanak lalakiannya, dangsanak bibiniannya, abahnya, umanya, bininya, anak-anaknya, atawa kabunnya lantaran Aku cagar baulihi saratus kali lipat dari napa nang ditinggalakannya. Wan inya cagar hidup lawan Allah salawasan.
\p
\v 30 Tagal banyak urang nang panting wayahini cagar jadi paling kada panting wayah di hadap. Banyak urang nang paling kada panting wayahini cagar jadi pamantingnya wayah di hadap.
\c 20
\s Judul: Nabi Isa bakisah sual urang nang bagawi di kabun anggur
\p
\v 1 Sual Karajaan Surga nangkaya urang nang baisi kabun. Urang nang itu tulak maninggalakan rumahnya wayah hari baisukan banar gasan mancari urang-urang nang cagar bagawi di kabun anggurnya.
\p
\v 2 <<Urang tu mandapati urang.>> Inya bajanji imbah urang nitu tuntung bagawi di kabun anggurnya salawas sahari, inya mambayar satu dinar ka bubuhannya. Maka inya mautus urang-urang nang itu tulak ka kabun anggurnya.\f + \fr 20:2 \ft Catatan kaki: Satu dinar tu gajih urang imbah tuntung bagawi saharian.\f*
\p
\v 3 Wayah itu kira-kira sudah jam sambilan baisukan, urang nang itu tulak pulang ka pasar. Inya malihat urang-urang badirian haja di pasar, kada bagawi.
\p
\v 4 Lalu inya baucap lawan urang-urang tu, ‘Tulak ha bubuhan ikam ka kabun anggurku, nang kaya buhannya nang lain tulakan ka kabun anggurku. <<Bagawi ha di situ>> Aku handak mambayar bubuhan ikam upah nang wajar.’
\p
\v 5 Maka tulak ai urang-urang tu, ka kabun anggur urang nang itu. Wayah kira-kira sudah jam dua balas siang wan kira-kira sudah jam tiga kamarian, inya tulak pulang ka pasar. Di waktu itu, inya mandapati urang-urang <<banyak>> nang cagar bagawi di kabun anggurnya.
\p
\v 6 Wayah kira-kira sudah jam lima kamarian , urang nitu tulak pulang ka pasar. Inya mandapati banyak lagi urang-urang nang badirian, kada bagawi. Maka inya batakun lawan urang-urang nang itu, ‘Kanapa maka bubuhan ikam saharian haja badirian di sini, kada bagawi?
\p
\v 7 Urang-urang tu manyahuti, ‘Kami lagi kada bagawi, kadada urang maupah kami.’ Ujar urang ampun kabun tu manyahuti pulang ‘Tulakan ha bubuhan ikam ka kabun anggurku, nang kaya urang lain tulak ka kabun anggurku. <<bagawi ha di situ.’>>
\p
\v 8 Wayah harinya sudah malam, ampun kabun anggur tu baucap lawan mandurnya, ‘Kiau akan bubuhan buruh wan bayar upah bubuhannya. Bayar dahulu upah buruh nang datang pandudinya sampai upah buruh nang datang pandahulunya.’
\p
\v 9 Maka datang ai bubuhan buruh nang masuk bagawi jam lima kamarian, mandatangi mandur tu. Samunyaan bubuhan buruh tu dapat upah satu dinar.
\p
\v 10 Wayah bubuhan buruh nang badahulu datang, bubuhannya manyangka cagar baulihi upah labih pada satu dinar. Tagal wayah bubuhannya datang ka mandur tu, bubuhannya di upahi satu dinar jua.
\p
\v 11 Imbah bubuhan buruh tu manarima satu dinar tu, bubuhannya bamula bamamai lawan nang ampun kabun anggur.
\p
\v 12 Bubuhan buruh tu baucap, ‘Bubuhan buruh nang bamula masuk bagawi pandudian, bubuhannya bagawi baya sajam haja, Tagal pian mambari upah ka bubuhannya sama lawan upah nang dibariakan ulih pian ka kami nang bagawi sahrian.’
\p
\v 13 Tagal urang tu manyahuti, ‘Wal, aku kadada manipu ikam. Ikam bajanji, imbah ikam bagawi saharian, ikam aku upahi satu dinar.
\p
\v 14 Ambil ha upah ikam satu dinar tu, imbahtu bulik ha ikam. Aku handak mambari upah nang sama jua lawan bubuhan buruh nang masuk bagawi pandudian.
\p
\v 15 Sakahandak aku ai manggunaakan duitku, nang kaya apakah aku handak manggunaakan duitku. Ikam jangan hiri dangki lantaran aku murah hati.’
\p
\v 16 Kaya itu jua urang nang paling kada panting wayahini cagar jadi pamantingnya wayah di hadap, wan urang nang pamantingnya wayahini cagar jadi paling kada panting wayah di hadap,” ujar Nabi Isa baucap lawan bubuhan pangikut-Nya.
\s Judul: Nabi Isa bapandir nang katiga kalinya sual kawapatan-Nya
\p
\v 17 Wayah bubuhan Nabi Isa baampah ka Yarusalim. Sidin mangiau wan malainakan kadua balas ikung pangikut Sidin matan urang lain. Lalu baucap,
\p
\v 18 “Wayah ini kita ni lagi baampah ka Yarusalim. Aku, Nang Datang Matan Di Surga, cagar disarahakan ka imam-imam kapala wan guru-guru agama. Imam-imam kapala wan guru-guru agama nang itu cagar mahakimi Aku, Nang Datang Matan Di Surga, lalu cagar mamutusakan amun Aku, Nang Datang Matan Surga, musti dihukum mati.
\p
\v 19 Wan bubuhan imam kapala wan bubuhan guru agama nang itu cagar manyarahakan Aku, ka urang nang lain urang Yahudi. Lalu urang nang lain urang Yahudi tu cagar mahuluti Aku. Aku dicambuki ulih bubuhannya tu lalu dimati'i ulih bubuhannya. Tagal di hari nang katiga, Aku, Nang Datang Matan Di Surga, hidup pulang!” ujar Nabi Isa baucap lawan pangikut-pangikut-Nya.
\s Judul: Parmuhunan uma dua ikung pangikut Nabi Isa
\p
\v 20 Lalu umanya Jebedius wan Yahya maumpati anak-anaknya ka Nabi Isa. Inya balutut di hadapan Nabi Isa, maminta lawan Sidin sakira manggawi parbuatan gasan inya.
\p
\v 21 “Ikam handak apa nang kugawi gasan ikam?” ujar Nabi Isa batakun lawan uma tu. “Bariakan ha gasan kadua ikung anak ulun duduk di karajaan Pian di kadudukan nang panting di subalah Pian. Saikung duduk di subalah kanan Pian wan nang saikungnya duduk di subalah kiwa Pian,” ujar uma nang itu.
\p
\v 22 “Bubuhan ikam ni kada paham napa nang diminta ulih bubuhan ikam lawan Aku. Bujur siap kah bubuhan ikam manarima kajadian-kajadian nang cagar kada lawas lagi tajadi lawan Aku, cagar tajadi jua lawan bubuhan ikam?” ujar Nabi Isa baucap lawan uma Yakobus, wan Yahya tu. “Inggih,” ujar bubuhannya manyahuti.
\p
\v 23 “Kajadian-kajadian ngalih nang cagar tajadi lawan Aku musti tajadi lawan bubuhan ikam. Tagal Aku kada bahak mamilih urang-urang nang cagar duduk di subalah kanan wan subalah kiwa-Ku. Kadudukan tu wadah duduk ampun urang nang sudah disiapakan ulih Abah Nang Di Surga,” ujar Nabi Isa baucap lawan bubuhannya.
\p
\v 24 Wayah sapuluh ikung pangikut nang lain mandangar sual napa nang diminta ulih Yakobus wan Yahya lawan Nabi Isa, bubuhannya manjadi sarik lawan badua badangsanak tu.
\p
\v 25 Lantaran itu, Nabi Isa mangiau kadua balas ikung pangikut. “Bubuhan ikam tahu amun pamarintah-pamarintah urang lain urang Yahudi katuju manunjukakan lawan urang nang lain urang Yahudi amun bubuhannya baisi kakuasaan. Lalu pajabat-pajabat tu manggunaakan kakuasaan bubuhannya gasan mamaksa urang nang lain urang Yahudi manaati bubuhannya.
\p
\v 26 Tagal bubuhan ikam mustinya kada kaitu. Tagal amun bubuhan ikam handak jadi urang nang hibat antara bubuhan ikam, inya musti manjadi hamba bubuhan ikam.
\p
\v 27 Wan amun urang handak jadi pamimpin urang lain, inya musti malayani bubuhannya, nang kaya hamba malayani urang lain.
\p
\v 28 Kaitu jua Aku, Nang Datang Matan Di Surga, kada datang ka dunia ni, handak minta manusia malayani Aku. Tagal Aku, Nang Datang Matan Di Surga, mandatangi dunia nang ini gasan malayani manusia, wan mati gasan mambibasakan banyak urang,” ujar Nabi Isa.
\s Judul: Nabi Isa mawagasakan dua urang picak.
\p
\v 29 <<Wayah Nabi Isa wan bubuhan pangikut-Nya baampah ka Yarusalim.>> Bubuhannya maninggalakan kota Yerikho, banyak urang maumpati Sidin.
\p
\v 30 Ada dua urang nang matanya picak dudukan di pinggir jalan. Wayah bubuhannya mandangar Nabi Isa bajalan malimpasi bubuhannya. “Ya Tuhan, Juriat Nabi Daud, marasi pang kami!” ujar bubuhannya bakuriak.
\p
\v 31 Lalu urang banyak nang maumpati Nabi Isa, managur urang nang itu. “Bahinip bubuhan ikam” ujar urang banyak managur urang nang itu. “Ya Tuhan, Juriat Nabi Daud, marasi pang kami!” ujar urang-urang nang itu bakuriak magin banyaring.
\p
\v 32 <<Wayah Nabi Isa mandangar,>> Sidin bamandak. Lalu mangiau urang nang itu. “Napa nang bubuhan ikam kahandaki matan Aku?” ujar Nabi Isa batakun.
\p
\v 33 “Tuhan, kami handak mata kami bisa malihat,” ujar bubuhannya.
\p
\v 34 Nabi Isa asa maras lawan bubuhannya, lalu Sidin manjapai mata bubuhannya. Maka langsung ai bubuhannya tu kawa malihat. Lalu bubuhannya badua tu maumpati Nabi Isa.
\c 21
\s Judul: Nabi Isa disambut di Kuta Yarusalim nangkaya raja
\p
\v 1 Wayah Nabi Isa wan bubuhan pangikut Sidin sudah parak Kuta Yarusalim, bubuhannya sampai di Kampung Betpage, nang ada di Bukit Jaitun. Nabi Isa mautus dua ikung pangikut Sidin ka kampung nang ada di muka kampung nitu.
\p
\v 2 “Tulak ha ka kampung nang ada di muka tu. Babaya bubuhan ikam masuk ka kampung nitu, bubuhan ikam cagar manamuakan kaladai bini nang dijarat ka tihang pakai tali. Kaladai nitu ada lawan anaknya. Pacul ja talinya, lalu bawaakan kaduduanya ka Aku.
\p
\v 3 Amun ada urang nang batakun lawan bubuhan ikam, padahakan ja lawan inya amun Junjungan mamarluakannya wan Sidin cagar balakas mambulikakannya,” ujar Nabi Isa baucap lawan bubuhannya.
\p
\v 4 Hal-hal ngini tajadi sakira pasan Allah nang diucapakan malalui Nabi Jakaria diganapi.
\p
\v 5 “Ucapakan lawan panduduk Kuta Yarusalim, ‘Cuba lihati, Raja bubuhan ikam mandatangi bubuhan ikam. Sidin lamahan wan manunggang kaladai, anak kaladai nang masih anum,’” ujar nabi nitu. \f + \fr 21:5 \ft Catatan kaki: Lihati ja kitab Jakaria 9:9.\f*
\p
\v 6 Maka tulakan ai kadua pangikut nitu wan manggawi napa nang disuruh Nabi Isa.
\p
\v 7 Bubuhannya mambawa kaladai lawan anaknya nitu ka Nabi Isa. Lalu bubuhannya malapiki balukuk kaladai-kaladai nitu mamakai jubah-jubah bubuhannya. Lalu duduk ia Nabi Isa di atasnya.
\p
\v 8 Banyak urang mahamparakan jubah-jubahnya di atas jalanan. Nang lain manatak jangking-jangking puhun lalu maandaknya di atas jalanan nang diliwati Nabi Isa gasan mahurmati Sidin.
\p
\v 9 Urang banyak nang bajalan di muka Nabi Isa wan urang banyak nang bajalan di balakang Sidin basurakan. “Sagala puji-pujian gasan Allah! Ucapakan sukur gasan kadatangan Juriat Nabi Daud! Dibarakahi Sidin nang datang mawakili Allah! Ucapakan sukur gasan Allah nang ada di surga!” ujar urang banyak nitu basurakan. \f + \fr 21:9 \ft Catatan kaki: Di naskah asli memakai kata “Hosana!” Ucapan 'Hosana' asalnya artinya 'Junjungan, salamatakan kami'. Tagal wayah Matius hidup, 'Hosana' jua baarti 'Sagala puji-pujian gasan Allah'. Catatan kaki: Lihati Zabur 118:25-26.\f*
\p
\v 10 Wayah Nabi Isa masuk ka Kuta Yarusalim, sabarataan urang di kuta nitu tumbur. “Siapalah Urang ngini?” ujar bubuhannya batakun lawan urang banyak nang maumpati Nabi Isa.
\p
\v 11 “Sidin ni Nabi Isa. Sidin ni Nabi nang datang matan Kampung Nasaret di Galilea,” ujar urang banyak nitu manyahuti.
\p
\s Judul: Nabi Isa mambarasihakan Bait Allah
\p
\v 12 Lalu Nabi Isa masuk ka pakarangan Bait Allah. Sidin manyuruh bajauh sabarataan urang nang batutukar wan nang bajualan di situ. Dibaliki Sidin mija-mija tukang hurup duit wan bangku-bangku urang nang bajualan burung dara.
\p
\v 13 “Ada tatulis dalam Kitab Suci, ‘Rumah-Ku cagar disambat rumah gasan urang-urang badoa.’ Tagal bubuhan ikam maulahnya jadi sarang parampuk,” ujar Nabi Isa baucap lawan bubuhannya. \f + \fr 21:13 \ft Catatan kaki: Lihati ja kitab Yesaya 56:7 wan kitab Armiya 7:11.\f*
\p
\v 14 Wayah Nabi Isa ada di Bait Allah tu, urang-urang picak wan urang-urang lumpuh mandatangi Sidin. Lalu diwagasakan Sidin ai sabarataan urang nitu.
\p
\v 15 Tagal bubuhan imam kapala wan bubuhan guru agama sarik banar wayah bubuhannya malihat mujijat-mujijat nang diadaakan ulih Nabi Isa wan mandangar kakanakan basurakan di pakarangan Bait Allah. “Sagala puji-pujian gasan Allah! Ucapakan sukur gasan kadatangan Juriat Nabi Daud!” ujar kakanakan nang basurakan nitu.
\p
\v 16 “Pian mandangarlah napa nang diucapakan ulih kakanakan ngini?” ujar bubuhan imam kapala wan bubuhan guru agama nitu batakun lawan Nabi Isa. “Inggih, Ulun mandangar ai. Bubuhan pian musti suah mambaca ayat Kitab Suci nang tatulis, ‘Ya Tuhan Allah, Pian sudah malajari kakanakan wan kakanakan halus nang masih manyusu mamuji Pian,’” ujar Nabi Isa. \f + \fr 21:16 \ft Catatan kaki: Lihati ja kitab Zabur 8:3.\f*
\p
\v 17 Imbah itu ditinggalakan Nabi Isa ai bubuhannya. Sidin kaluar pada kuta nitu, tulak ka Kampung Betania. Lalu Sidin bamalam di sana.
\p
\s Judul: Nabi Isa mangutuk puhun ara
\p
\v 18 Isuknya, sungsung baisukan, wayah Nabi Isa wan bubuhan pangikut Sidin bajalan babulik ka Kuta Yarusalim, Sidin marasa lapar.
\p
\v 19 Sidin malihat ada puhun ara di pinggir jalan. Lalu didatangi Sidin puhun nitu. Tagal Sidin kada mandapati lalu buahnya di puhun nitu, nang ada daunnya wara. “Ikam kada cagaran babuah lagi!” ujar Sidin baucap lawan puhun nitu. Wayah itu jua langsung karing puhunnya.
\p
\v 20 Wayah bubuhan pangikut malihat kajadian nitu, bubuhannya takjub. “Guru, nangkaya apa puhun ara ngini bisa karing salajur?” ujar bubuhannya batakun lawan Nabi Isa.
\p
\v 21 “Kupadahilah bubuhan ikam, amun bubuhan ikam baiman lawan Allah, wan amun bubuhan ikam kada ragu-ragu, sabujurannya bubuhan ikam kawa manggawi jua napa nang Kugawi ka puhun ara ngini. Malahan bubuhan ikam kawa baucap ka gunung ngini, ‘Taangkat ikam matan sini, lalu tajun ka dalam laut,’ maka gunung ngini cagar maluncat ka dalam laut.
\p
\v 22 Amun bubuhan ikam baiman lawan Allah, bubuhan ikam cagar manarima napa haja nang bubuhan ikam minta wayah badoa,” ujar Nabi Isa.
\p
\s Judul: Hak Nabi Isa ditakuni
\p
\v 23 Lalu Nabi Isa masuk pulang ka pakarangan Bait Allah. Wayah Sidin bacaramah ka urang-urang nang ada di situ, bubuhan imam kapala wan bubuhan tatuha mandatangi Sidin. “Napa hak Pian manggawi samunyaan ngini? Siapa nang mambari hak nitu lawan Pian?” ujar bubuhannya batakun lawan Nabi Isa.
\p
\v 24 “Ulun jua handak batakun lawan bubuhan pian. Amun bubuhan pian manjawab tatakunan Ulun, Ulun cagar mamadahakan napa hak Ulun wan Siapa nang mambari hak ka Ulun gasan manggawi samunyaan ngini.
\p
\v 25 Nabi Yahya, nang tukang mandi'i urang nang batubat, mamandi tubati urang lawan banyu. Siapa nang mambari hak ka sidin mamandi tubati urang? Allahkah nang mambari, atawa kahandak sidin saurang haja?” ujar Nabi Isa. Lalu barundingan ai bubuhannya papadaannya. “Amun kita padahakan, ‘Allah nang mambarinya.’ Maka Inya cagar batakun lawan kita, ‘Lalu kanapa maka bubuhan ikam kada parcaya lawan Nabi Yahya?’
\p
\v 26 Tagal kita jua kada bulih baucap, ‘Inya mamandi tubati urang lantaran kahandaknya saurang haja’ Sualnya kita takutan lawan urang banyak. Sabarataan urang maanggap Yahya tu nabi,” ujar bubuhan imam kapala wan bubuhan tatuha nitu bapandiran papadaannya.
\p
\v 27 “Kami kada tahu,” ujar bubuhannya manyahuti Nabi Isa. “Amun nangkaya itu Ulun gin kada cagar mamadahakan lawan bubuhan pian lawan hak napa Ulun manggawi samunyaan ngini,” ujar Nabi Isa baucap lawan bubuhannya.
\p
\s Judul: Kisah parumpamaan sual dua anak lalakian
\p
\v 28 Nah cuba pikirakan bujur-bujur kisah parumpamaan ngini. Ada urang baisi dua ikung anak lalakian. Wayah itu, inya mandatangi anak nang panuhanya, lalu baucap, ‘Nak, tulak ha ikam. Hari ni bagawi ikam di kabun anggur.’
\p
\v 29 ‘Kada bah ai,’ ujar anak nitu manyahut. Tagal imbah itu inya manyasal, lalu tulak ai inya ka kabun anggur.
\p
\v 30 Lalu abah nitu mandatangi anak nang lainnya, wan baucap nang sama. Anak nitu manyahuti, ‘Inggih bah ai.’ Tagal inya kada tulak ka kabun anggur.
\p
\v 31 Anak nang mana nang manggawi napa nang dihandaki abahnya digawi ulih bubuhannya?” ujar Nabi Isa batakun lawan bubuhannya. “Anak nang panuhanya,” ujar bubuhannya manyahuti. “Sabujurannya kupadahilah bubuhan ikam, bubuhan tukang tagih pajak wan bubuhan lahung nang cagar masuk badahulu ka Karajaan Allah daripada bubuhan pian.
\p
\v 32 Sualnya bubuhan pian ni kada parcaya lawan ajaran Nabi Yahya, nang tukang mandi'i urang nang batubat. Padahal sidin datang wan manunjukakan lawan bubuhan pian jalan hidup nang sasuai lawan kahandak Allah. Tagal bubuhan tukang tagih pajak wan bubuhan lahung parcaya lawan ajaran Nabi Yahya, nang tukang mandi'i urang nang batubat. Bubuhan pian malihat bubuhannya batubat, tagal bubuhan pian masih kada hakun batubat wan masih kada parcaya lawan ajaran Nabi Yahya, nang tukang mandi'i urang nang batubat,” ujar Nabi Isa baucap lawan bubuhan imam wan bubuhan tatuha nitu.
\p
\s Judul: Kisah parumpamaan sual bubuhan pangarun nang jahat
\p
\v 33 “Cuba dangarakan ngini nah, kisah parumpamaan nang lain lagi. Ada tuan tanah bakabun anggur. Diulahakannya pagar timbuk sakulilingan kabun nitu. Di Ditabukakannya luang di tanah gasan mamarah buah anggurnya. Dulahakannya jua manara jaga gasan urang nang manjagai kabun nitu. Lalu urang nitu mangarunakan kabun anggur nitu lawan bubuhan pangarun. Imbah itu tulak ai inya ka luar nagri.
\p
\v 34 Wayah sudah parak musim mamutik anggur, urang nitu mautus babarapa hambanya manamui bubuhan pangarun nitu gasan maambil hasil buah anggur nang jadi bagiannya.
\p
\v 35 Tagal bubuhan pangarun manangkap bubuhannya. Saikung dipukuli bubuhan pangarun nitu. Saikung dimati'i bubuhannya. Nang lain ditawaki batu.
\p
\v 36 Lalu urang nitu mautus pulang babarapa hamba nang lain, tabanyak pada nang diutus panambaian, manamui bubuhan pangarun nitu. Tagal bubuhannya diulah bubuhan pangarun nitu sama nangkaya utusan nang sabalumnya.
\p
\v 37 Paampihannya urang nitu mautus anaknya saurang manamui bubuhan pangarun nitu. Inya bapikir, ‘Bubuhan pangarun nitu musti hurmat lawan anakku saurang.’
\p
\v 38 Tagal wayah bubuhan pangarun nitu malihat anak ampun kabun anggur nitu, bubuhannya bapandiran papadaannya, ‘Itu nah anak nang ampun kabun anggur ngini. Amun abahnya maninggal, inya tu pang nang mawarisi kabun ngini. Ayu kita mati'i ja inya sakira kita nang kaina mawarisi kabun ngini.’
\p
\v 39 Maka bubuhan pangarun nitu manangkap anak nitu. Anak nitu ditimbai bubuhannya kaluar kabun, lalu dimati'i bubuhannya.
\p
\v 40 Nah, wayah nang ampun kabun anggur nitu datang, napa nang cagar digawinya ka bubuhan pangarun nitu?” ujar Nabi Isa.
\p
\v 41 “Nang ampun kabun nitu cagar maulah bubuhan pangarun nang jahat nitu mati sangsara. Lalu inya cagar mangarunakan kabun anggur nitu lawan bubuhan pangarun nang lain, nang manjulung bagian gasan inya satiap musim mamutik buah anggur,” ujar bubuhan imam wan bubuha tatuha nitu.
\p
\v 42 “Bubuhan pian musti suah mambaca dalam Kitab Suci: ‘Batu nang dibuang ulih bubuhan tukang bangunan, sudah jadi batu nang pamantingnya di bangunan. Tuhan nang maulahnya. Nang diulah Tuhan nitu ajaib banar di mata kita.’ \f + \fr 21:42 \ft Catatan kaki: Lihati ja kitab Zabur 118:22-23.\f*
\p
\v 43 Maka Ulun padahilah bubuhan pian amun Karajaan Allah cagar diambil matan bubuhan pian. Karajaan Allah cagar dibariakan ka bangsa nang satia manggawi kahandak Allah.
\p
\v 44 Siapa haja nang tagugur di batu ngini cagar rapai wan siapa haja nang diguguri batu ngini cagar ramuk,” ujar Nabi Isa baucap lawan bubuhannya. \f + \fr 21:44 \ft Catatan kaki: Wayah Nabi Isa manyambat 'batu', nang Sidin maksutakan 'batu' nitu diri Sidin saurang. Catatan kaki: Di babarapa naskah, bagian Kitab Suci ngini kadada.\f*
\p
\v 45 Wayah bubuhan imam kapala wan bubuhan guru agama aliran Parisi mandangar kisah-kisah parumpamaan Nabi Isa, bubuhannya tahu amun kisah-kisah nitu mamandirakan bubuhannya.
\p
\v 46 Maka bubuhannya handak manangkap Nabi Isa. Tagal bubuhannya takutan lawan urang banyak. Lantaran bubuhannya maanggap Sidin nitu nabi.
\c 22
\s Judul: Kisah parumpamaan sual pista kawinan anak raja
\p
\v 1 Nabi Isa mangisahakan pulang kisah parumpamaan gasan mangajar urang banyak.
\p
\v 2 “Karajaan surga tu nangkaya raja nang maadaakan pista kawinan anak lalakiannya.
\p
\v 3 Imbah pistanya sudah siap, raja nitu mautus bubuhan hambanya mangiau urang-urang nang sudah disarui ka pista nitu ulih raja. Tagal bubuhannya kada hakun datang.
\p
\v 4 Lalu raja nitu mautus pulang bubuhan hambanya nang lain. ‘Padahakan lawan urang-urang nang kusarui ka pista, amun aku sudah manyiapakan makanan-makanan gasan pistaku. Sapi laki wan anak sapi nang lamak sudah disumbalih. Samunyaannya sudah tasadia. Ayu datang ka pista kawinan ngini!’ ujar raja nitu baucap ka bubuhan hambanya.
\p
\v 5 Tagal urang-urang nang disarui raja nitu kada mahirani bubuhan hamba nang diutus raja nitu. Bubuhannya tulak manggawi urusannya asing-asing. Ada nang tulak ka ladangnya. Ada nang tulak ka wadah gawiannya.
\p
\v 6 Nang lainnya malahan manangkap bubuhan hamba raja nitu, manyiksa bubuhannya, wan mamati'i bubuhannya.
\p
\v 7 Maka murka banar rajanya. Dikirimnya bubuhan tantaranya gasan mambinasaakan urang-urang nang mamati'i bubuhan hambanya nitu wan mambanam kuta bubuhannya.
\p
\v 8 ‘Pista kawinan sudah siap. Tagal urang-urang nang kusarui kada pantas datang ka pista.
\p
\v 9 Maka tulakan ha bubuhan ikam ka satiap simpangan jalan wan sarui ka pista sabarataan urang nang ditamui ulih bubuhan ikam,’ ujar raja baucap lawan bubuhan hambanya.
\p
\v 10 Maka tulakan ai bubuhan hamba nitu ka jalanan-jalanan. Bubuhannya mangumpulakan sabarataan urang nang ditamui ulih bubuhannya, urang-urang jahat wan urang-urang baik. Maka hibak ai tamunya pista nitu.
\p
\v 11 Tagal wayah raja nitu masuk gasan manamui tamu-tamunya, inya malihat ada saikung tamu nang kada mamakai baju pista.
\p
\v 12 ‘Wal, nangkaya apa ikam kawa masuk ka sini kada mamakai baju pista?’ ujar raja batakun lawan tamu nitu. Tagal urang nitu kada sing bunyian.
\p
\v 13 ‘Pasung tangan wan batis urang ngini wan timbai inya ka wadah nang paling kadap. Di situ cagar ada tangisan wan karikutan gigi,’ ujar raja baucap lawan bubuhan hambanya.
\p
\v 14 Sualnya banyak nang dikiau, tagal sadikit nang dipilih,” ujar Nabi Isa.
\s Judul: Nabi Isa handak dijabak sakira malawan pamarintah Rumawi
\p
\v 15 Lalu bubuhan guru agama aliran Parisi nitu tulakan matan situ. Bubuhannya basakungkul handak manjabak Nabi Isa sakira Sidin tasalah pandir nang maulah Sidin ditangkap.
\p
\v 16 Bubuhannya mautus bubuhan pangikut bubuhannya wan bubuhan pandukung Hirudis. “Guru, kami tahu amun Pian tu urang nang jujur. Pian maajarakan dangan jujur sual napa nang Allah kahandaki kita gawi. Pian kada mahirani napa ujar urang wan kada mamandang kadudukan urang.
\p
\v 17 Lantaran itu padahakan pang lawan kami pandapat Pian. Mambayar pajak lawan Kaisar tu wajibkah atawa kada hukumnya?” ujar bubuhannya baucap lawan Nabi Isa.
\p
\v 18 Tagal Nabi Isa tahu rancana jahat bubuhannya. “Bubuhan ikam ni munapik! Bubuhan ikam ni handak manjabak Aku banar ai.
\p
\v 19 Cuba tampaiakan ka Aku duit binggul nang bubuhan ikam pakai gasan mambayar pajak lawan Kaisar,” ujar Nabi Isa. Maka bubuhannya manampaiakan sakaping binggul pirak ka Nabi Isa.
\p
\v 20 “Gambar wan ngaran siapa nang ada di binggul ngini?” ujar Nabi Isa batakun lawan bubuhannya.
\p
\v 21 “Kaisar!” ujar bubuhannya manyahuti. “Julung ka Kaisar napa nang jadi hak Kaisar wan julung ka Allah napa nang jadi hak Allah,” ujar Nabi Isa.
\p
\v 22 Wayah bubuhannya mandangar ucapan Nabi Isa nitu, bubuhannya tanganga. Lalu tulakan ai bubuhannya maninggalakan Nabi Isa.
\s Judul: Urang aliran Saduki basurah lawan Nabi Isa sual kahidupan imbah kamatian
\p
\v 23 Di hari nitu jua, ada babarapa urang aliran Saduki mandatangi Nabi Isa. Urang aliran Saduki kada parcaya amun urang nang sudah maninggal cagar hidup pulang. Bubuhannya handak batakun lawan Sidin.
\p
\v 24 "Guru, Nabi Musa manulis hukum ngini gasan kita, 'amun ada dangsanak nang sudah babini maninggal, tagal balum baisi anak, dangsanak lalakiannya wajib mangawini balunya gasan manarusakan juriat almarhum.'
\p
\v 25 Nah, suah ada di bubuhan kami tujuh ikung lalakian badangsanak. Nang panuhanya kawin, lalu maninggal, tagal balum baisi anak. Maka adingnya nang kadua mangawini balu kakanya nitu.
\p
\v 26 Nangkaya itu jua kajadiannya lawan ading nang kadua wan nang katiga, sampai nang katujuh. Sabarataannya mangawini bibinian nitu wan maninggal wayah balum baisi anak.
\p
\v 27 Paampihannya balu nitu maninggal jua.
\p
\v 28 Nah, wayah urang-urang nang sudah maninggal dihidupakan pulang , bibinian nitu jadi bini siapa? Sualnya katujuh lalakian badangsanak nitu sabarataannya suah jadi lakinya,” ujar bubuhan urang aliran Saduki nitu.
\p
\v 29 “Bubuhan pian ni sasat, lantaran bubuhan pian kada paham isi Kitab Suci wan kakuasaan Allah.
\p
\v 30 Sualnya kaina wayah urang-urang nang sudah maninggal dihidupakan pulang, lalakian wan bibinian kada kawin lagi. Tagal bubuhannya cagar hidup nangkaya bubuhan malaikat di surga.
\p
\v 31 Tagal Ulun padahilah bubuhan pian, kaina urang-urang nang sudah maninggal dasarnya dihidupakan pulang. Bubuhan pian ni musti suah mambaca napa nang dipirmanakan Allah lawan bubuhan pian.
\p
\v 32 ‘Aku adalah Allah nang disambah ulih Ibrahim, Ishak, wan Yakub,’ ujar Allah bapirman lawan Nabi Musa. Padahal wayah itu Nabi Ibrahim, Nabi Ishak, wan Nabi Yakub sudah maninggal. Inya lain Allah nang disambah ulih urang mati. Tagal Inya adalah Allah nang disambah ulih urang hidup,” ujar Nabi Isa. \f + \fr 22:32 \ft Catatan kaki: Lihati ja Kitab Kaluaran 3:6.\f*
\p
\v 33 Wayah urang banyak mandangar ngini, bubuhannya takjup lawan ajaran Sidin.
\s Judul: Parintah Allah nang pamantingnya
\p
\v 34 Wayah bubuhan guru agama aliran Parisi mandangar amun Nabi Isa manang basurah malawan bubuhan urang aliran Saduki, bubuhannya bakumpul wan mandatangi Nabi Isa. Bubuhannya handak basurah lawan Sidin.
\p
\v 35 Salah saikung matan bubuhannya, nang harat sual hukum agama, batakun lawan Nabi Isa gasan mancubai Sidin.
\p
\v 36 “Guru , parintah Allah nang mana nang pamantingnya dalam hukum Taurat?” ujarnya batakun lawan Nabi Isa.
\p
\v 37 “Kasihi Allah nang ikam sambah dangan sapanuh hati, dangan sapanuh jiwa wan dangan sapanuh pikiran ikam.\f + \fr 22:37 \ft Catatan kaki: Lihati ja Kitab Ulangan 6:5.\f*
\p
\v 38 Parintah ngini pang parintah nang partama wan nang pamantingnya.
\p
\v 39 Parintah nang kadua nang jua sama pantingnya adalah kasihi urang higa-mahiga ikam, nang kaya ikam mangasihi diri ikam saurang.\f + \fr 22:39 \ft Catatan kaki: Lihati ja Kitab Imamat 19:18.\f*
\p
\v 40 Saluruh hukum Taurat wan saluruh kitab bubuhan Nabi didasarakan kadua parintah ngini,” ujar Nabi Isa.
\s Judul: Hubungan Al Masih lawan Raja Daud
\p
\v 41 Wayah bubuhan guru agama aliran Parisi masih bakumpul di sana, Nabi Isa batakun lawan bubuhannya.
\p
\v 42 “Napa pandapat bubuhan Pian sual Al-Masih? Anak siapa garang Inya tu?” ujar Nabi Isa. “Al Masih tu anak Raja Daud,” ujar bubuhannya manyahuti.
\p
\v 43 “Lalu, kanapa maka Raja Daud, ulih ilham Ruh Kudus, mangiau Al Masih tu 'Junjungan'?
\p
\v 44 ‘Junjungan bapirman lawan Junjunganku, “Duduk di subalah kanan-Ku, sampai musuh-musuh Ikam Aku andak di bawah batis Ikam”.’ \f + \fr 22:44 \ft Catatan kaki: Lihati ja Kitab Zabur 110:1.\f*
\p
\v 45 Amun Raja Daud mangiau Al Masih 'Junjungan'. Nangkaya apa Al Masih bisa jadi juriat Raja Daud?” ujar Nabi Isa batakun lawan bubuhannya.
\p
\v 46 Saikung-ikung kadada nang kawa manjawabnya. Lalu bamula hari itu jua, kadada lagi nang wani batakun-takun lawan Sidin.
\c 23
\s Judul: Nabi Isa manumpalak bubuhan guru agama nang munapik
\p
\v 1 Lalu nabi Isa baucap ka urang banyak wan bubuhan pangikut Sidin,
\p
\v 2 “Bubuhan guru agama wan bubuhan guru agama aliran Parisi mawarisi kadudukan Nabi Musa. Bubuhannya baisi hak gasan maajar wan manafsirakan hukum Taurat Musa.
\p
\v 3 Makanya bubuhan pian musti maasi wan manggawi samunyaan nang diajarakan ulih bubuhannya. Tagal jangan maumpati kalakuan bubuhannya. Sualnya bubuhannya saurang kada manggawi napa nang diajarakan ulih bubuhannya.
\p
\v 4 Bubuhannya maulah hukum-hukum nang mambaratakan wan mangalihi urang. Bubuhannya mamaksa urang lain manaatinya. Tagal bubuhannya saurang kada bausaha manaati hukum-hukum nitu.\f + \fr 23:4 \ft Catatan kaki: Babarapa naskah, di bagian Kitab Suci ngini tatulis, ‘Urang-urang nitu manjaratakan ka urang-urang lain barang nang barat wan ngalih dipikul.’\f*
\p
\v 5 Samunyaan nang digawi bubuhannya gasan dilihat wan dipuji urang. Kutak-kutak nang baisi ayat-ayat Kitab Suci dipakai bubuhannya di dahi wan di tangan bubuhannya. Bubuhannya maulah tali sumbahyang nang libar-libar. Rumbai-rumbai jubah bubuhannya panjang banar.\f + \fr 23:5 \ft Catatan kaki: Rumbai-rumbai nang panjang banar tu gasan manampaiakan lawan urang amun bubuhannya nitu paibadat banar.\f*
\p
\v 6 Di pista-pista bubuhannya katuju duduk di wadah gasan urang nang paling dihurmati. Di rumah-rumah ibadah, bubuhannya katuju duduk di pamukaan.
\p
\v 7 Di pasar-pasar bubuhannya katuju di hurmati urang wan di kiau urang "guru'. \f + \fr 23:7 \ft Catatan kaki: kata 'guru' di naskah aslinya ditulis 'rabbi'.\f*
\p
\v 8 Tagal bubuhan pian jangan dikiau 'guru'. Sualnya ada satu haja Guru bubuhan pian wan bubuhan pian sabarataan ni badangsanakan.
\p
\v 9 Jangan mangiau 'Abah' ka siapa haja di atas bumi ngini. Sualnya ada satu haja Abah bubuhan pian, yaitu Abah Nang Di Surga.
\p
\v 10 Jangan jua bubuhan pian dikiau 'katua'. Sualnya ada satu haja Katua bubuhan pian, yaitu Al Masih.
\p
\v 11 Nang pamantingnya di antara bubuhan pian musti jadi palayan bubuhan pian.
\p
\v 12 Urang nang maninggiakan dirinya, cagar dirandahakan ulih Allah. Urang nang marandahakan dirinya, cagar ditinggiakan ulih Allah."
\s Judul: Nabi Isa managur bubuhan guru agama nang munapik
\p
\v 13 Nabi Isa bapandir ka bubuhan guru agama wan bubuhan guru agama aliran Parisi, " Cilaka bubuhan pian ni! Ui bubuhan guru agama wan guru agama aliran Parisi. Ui urang-urang munapik! Bubuhan ikam manutup jalan gasan urang nang handak masuk ka Karajaan Surga. Bubuhan ikam kada masuk ka Karajaan Surga. Bubuhan ikam mahalang-halangi urang nang bausaha masuk ka situ.
\p
\v 14 \f + \fr 23:14 \ft Catatan kaki: Babarapa naskah di bagian Kitab Suci ngini ada ayat ngini. Ayat ngini sama isinya lawan Markus 12:40 wan Lukas 20:47. Tatulis dalam Markus 12:40 'guru-guru agama nitu mambunguli bubuhan balu, lalu maambil harta banda bubuhannya. Gasan manukupi kalakuan bubuhannya nang jahat tu, bubuhannya basinghaja badoa panjang-panjang. Tagal barat banar kaina hukuman Allah gasan bubuhannya.' \f*
\p
\v 15 Cilaka bubuhan ikam ni! Ui bubuhan guru agama wan guru agama aliran Parisi. Ui urang-urang munapik. Bubuhan pian manyubarangi lautan wan manjalajahi daratan gasan mandapatakan saikung urang masuk agama bubuhan pian. Tagal wayah urang nitu sudah umpat bubuhan pian, bubuhan pian maulah inya jadi urang nang cagar masuk naraka wan dua kali tajahat pada bubuhan pian.
\p
\v 16 Cilaka bubuhan pian ni, pamimpin-pamimpin nang picak! Bubuhan pian baucap, ‘Amun urang basumpah dami Bait Allah, sumpahnya kada sah. Tagal amun urang basumpah dami pakakas amas nang ada di Bait Allah, sumpahnya sah.
\p
\v 17 Ui Bubuhan pian nang babal wan picak! Kadanya pakakas amas pang nang tasuci pada Bait Allah, tagal Bait Allah nang maulah pakakas amas nitu jadi suci.
\p
\v 18 Bubuhan pian jua baucap, ‘Amun urang basumpah dami misbah, sumpahnya kada sah. Tagal amun urang basumpah dami kurban nang ada di atas misbah, sumpahnya sah.
\p
\v 19 Ui bubuhan pian nang picak! Kadanya kurbannya pang nang tasuci pada misbah, tagal misbah nang maulah kurbannya jadi suci.
\p
\v 20 Maka urang nang basumpah dami misbah, inya basumpah dami misbah sakaligus dami samunyaan nang ada di atas misbah nitu.
\p
\v 21 Urang nang basumpah dami Bait Allah, inya basumpah dami Bait Allah wan dami Allah nang ada di Bait Allah nitu.
\p
\v 22 Urang nang basumpah dami surga, inya basumpah dami singgasana Allah wan dami Allah nang duduk di singgasana nitu.
\p
\v 23 Cilaka bubuhan pian ni! Ui bubuhan guru agama wan guru agama aliran Parisi. Ui urang-urang munapik! Bubuhan pian taat mambari parsambahan parsapuluhan matan rarampahan, nangkaya salasih, adas manis, wan jintan. Tagal nang tapanting dalam hukum Taurat, yaitu kaadilan, balas kasihan, wan kasatiaan kada bubuhan pian taati. kada bubuhan pian taati. Dasarnya parsambahan parsapuluhan musti dijalanakan, tagal hukum-hukum nang lain musti dijalanakan jua.
\p
\v 24 Ui bubuhan pamimpin nang picak! Bubuhan pian manaati hukum-hukum nang kurang panting. Tagal hukum-hukum nang tapanting kada bubuhan pian taati. Bubuhan pian ni nangkaya urang nang manyaring nyamuk matan banyu nginumnya, tagal unta di dalamnya ditaguknya.
\p
\v 25 Cilaka bubuhan pian ni! Ui bubuhan guru agama wan guru agama aliran Parisi. Ui urang-urang munapik! Bubuhan pian manjalanakan hukum-hukum agama di hadapan urang sakira urang mangira bubuhan pian tu salih. Bubuhan pian tu nangkaya urang nang mambarasihakan cangkir wan mangkuk di bagian luarnya haja nang kawa dilihat urang. Tagal di dalamnya rigat banar, yaitu hibak lawan kasarakahan wan kasanangan diri.
\p
\v 26 Ui bubuhan guru agama aliran Parisi nang picak! pian musti mambarasihi dulu bagian dalam cangkir wan mangkuknya, maka bagian luarnya cagar barasih jua
\p
\v 27 Cilaka bubuhan pian ni! Ui bubuhan guru agama wan guru agama aliran Parisi. Ui urang-urang munapik! Bubuhan pian ni nangkaya kuburan nang dicat putih. Bagian luarnya dasar kalihatan bagus, tagal di dalamnya hibak lawan tulang-tulang wan nang rigat-rigat.
\p
\v 28 Bubuhan pian ni sama nangkaya itu jua. Bagian luarnya bubuhan pian ni kalihatan nangkaya urang nang salih, tagal hati bubuhan pian hibak lawan kamunapikan wan kajahatan.
\p
\v 29 Cilaka bubuhan pian ni! Ui bubuhan guru agama wan guru agama aliran Parisi. Ui urang-urang munapik! Bubuhan pian maulahakan kubur-kubur gasan bubuhan nabi wan mambagusi tugu-tugu paringatan gasan syuhada.
\p
\v 30 Bubuhan pian baucap, ‘Jakanya kami hidup di jaman padatuan kami, kami kada cagar umpatan mamati'i bubuhan nabi.'
\p
\v 31 Dangan bapandir nangkaya itu, bubuhan pian maakui saurang amun bubuhan pian ni juriat urang-urang nang mamati'i bubuhan nabi.
\p
\v 32 Tarusakan ai wan tuntungakan ai napa nang sudah dimulai ulih padatuan bubuhan pian!
\p
\v 33 Ui bubuhan ular! Ui katurunan ular tadung! bubuhan pian ni kada kawa bukah matan hukuman naraka.
\p
\v 34 Lantaran itu Aku mautus nabi-nabi, urang-urang bijak, wan ahli-ahli Kitab Taurat mandatangi bubuhan pian Tagal babarapa urang pian matii wan pian salib. Nang lain pian cambuki di rumah-rumah ibadah wan pian sasahi dari kuta ka kuta.
\p
\v 35 Maka bubuhan pian cagar mananggung hukuman gasan sabarataan pambunuhan urang nang bujur. Bamula matan pambunuhan Habil nang kada basalah tu sampai pambunuhan Jakaria bin Berekhya, nang dimatii di antara Bait Allah wan misbah.
\p
\v 36 Sabujurnya, Ulun padahilah bubuhan pian, samunyaan ngini cagar ditanggung angkatan ngini.
\p
\v 37 Yarusalim, Yarusalim, ikam nang mamati'i bubuhan nabi wan marajam urang-urang nang diutus Allah ka ikam. Sudah bakali-kali Aku handak mangumpulakan anak-anak ikam, nangkaya hayam mangumpulakan anak-anaknya di bawah halarnya. Tagal pian kada hakun.
\p
\v 38 Lihati ja. Rumah ikam cagar ditinggalakan wan jadi sunyi.
\p
\v 39 Sualnya Aku bapadah lawan ikam, bamula wayah ini ikam kada cagar malihat Aku lagi sampai ikam baucap , ‘Dibarakahi inya nang datang dalam ngaran Allah!’”.\f + \fr 23:39 \ft Catatan kaki: Lihati ja Kitab Zabur 118:26 wan Matius 21:9.\f*
\c 24
\s Judul: Nabi Isa mamadahakan amun Bait Allah cagar dirubuhakan
\p
\v 1 Nabi Isa maninggalakan pakarangan Bait Allah. Wayah Sidin bajalan, bubuhan pangikut Sidin mandatangi Sidin. Lalu bubuhannya manunjuk ka bangunan-bangunan Bait Allah sakira Sidin malihatnya.
\p
\v 2 “Wayah ini bubuhan ikam masih malihat samunyaan bangunan ngini. Sabujurannya, Aku padahilah bubuhan ikam, sabigi-bigi batu gin kaina kada dibiarakan batumpang di atas batu nang lain. Samunyaannya cagar dirubuhakan," ujar Nabi Isa baucap lawan bubuhan pangikut Sidin.
\p
\v 3 Rahatan Nabi Isa duduk di atas bukit Jaitun, bubuhan pangikut Sidin mandatangi Sidin. Wayah itu kadada urang lain di situ. “Guru, pabila kajadian ngini tajadi? Napa tanda-tanda kadatangan Pian wan napa tanda-tanda akhir zaman?” ujar bubuhan pangikut Sidin.
\p
\v 4 “Bahati-hatilah! Jangan sampai bubuhan ikam disasatakan urang.
\p
\v 5 Sualnya cagar banyak urang datang mamakai ngaran-Ku. Lalu bubuhannya cagar baucap, ‘Aku ni Al Masih.’ Bubuhannya cagar manyasatakan banyak urang.
\p
\v 6 Bubuhan ikam cagar mandangar parang wan habar-habar sual parang. Tagal bubuhan ikam kada usah hawatir. Kajadian-kajadian nitu musti tajadi. Tagal samunyaan nitu balum paampihannya.
\p
\v 7 Bangsa cagar bangkit baparang malawam bangsa. Karajaan cagar baparang malawan karajaan. Cagar ada bancana kalaparan wan gampa bumi di mana-mana.
\p
\v 8 Tagal samunyaan kajadian nitu hanyar pamulaan pandaritaan nang nangkaya rasa sakit wayah urang handak baranak.
\p
\v 9 Lalu bubuhan ikam cagar disarahakan gasan disiksa wan dimatii. Bubuhan ikam cagar dimuari samunyaan bangsa lantaran bubuhan ikam tu pangikut Aku.
\p
\v 10 Wayah itu banyak urang cagar murtad. Bubuhannya mahianati wan mamuari papadaannya saurang.
\p
\v 11 Banyak nabi palsu cagar cungulan. bubuhannya cagar manyasatakan banyak urang.
\p
\v 12 Lantaran urang sasain jahat maka urang kada lagi mangasihi urang lain.
\p
\v 13 Tagal urang nang satia lawan Aku sampai mati, inya cagar disalamatakan.
\p
\v 14 Habar Baik sual Karajaan Allah cagar dihabarakan ka saluruh dunia. Maka samunyaan bangsa cagar mandangar Habar Baik nitu. Imbah itu hanyar akhir jamannya datang.
\p
\v 15 Bubuhan ikam cagar malihat saikung urang nang paling jahat wan nang paling dimuari ulih Allah badiri wan manajisakan wadah suci nang mustinya inya kada bulih masuk ka situ. Ngini sudah dipirmanakan ulih Allah malalui Nabi Danil. (Mudahan nang mambaca mangarti.)\f + \fr 24:15 \ft Catatan kaki: Lihati ja Kitab Danil 9:27, Danil 11:31, wan Danil 12:11.\f*
\p
\v 16 Wayah itu urang-urang nang ada di dairah Yudia musti bukahan ka gunung-gunung gasan basambunyi.
\p
\v 17 Urang nang ada di hatap rumahnya jangan turun masuk ka rumahnya gasan maambil barang-barangnya. Tagal langsung bukah ja ka gunung-gunung.
\p
\v 18 Urang nang rahatan bagawi di ladang jangan babulik gasan maambil jubahnya. Tagal langsung bukah ja ka gunung-gunung.
\p
\v 19 Wayah itu, kasian banar bubuhan bibinian nang batianan wan nang manyusui anaknya.
\p
\v 20 Badoa ja bubuhan ikam sakira wayah bubuhan ikam bukahan tu lain wayah musim dingin atawa di hari Sabat.
\p
\v 21 Lantaran wayah itu cagar tajadi siksaan nang kajam banar nang kada suah tajadi tumatan dunia dijadiakan sampai wayah ini wan kada cagar tajadi pulang.
\p
\v 22 Jakanya Allah kada mamparsingkat hari-hari bancana nitu maka cagar kadada nang salamatnya. Allah mamparsingkatnya lantaran handak manulung urang-urang pilihan-Nya.
\p
\v 23 Wayah itu amun ada urang baucap lawan bubuhan ikam, ‘Lihati! Al Masih ada di sini!’ atawa, ‘ Itu nah Al Masih!’ jangan parcayalah bubuhan ikam lawan bubuhannya.
\p
\v 24 Sualnya Al Masih-Al Masih palsu wan nabi-nabi palsu cagar cungulan. Bubuhannya cagar maadaakan tanda-tanda nang ajaib wan mujijat-mujijat gasan manyasatakan urang. Jakanya kawa, urang-urang pilihan disasatakannya jua.
\p
\v 25 Ingatakanlah. Aku sudah mamadahakannya lawan bubuhan ikam sabalum samunyaan nitu tajadi.
\p
\v 26 Makanya amun ada urang bapadah lawan bubuhan ikam, ‘Al Masih ada di padang gurun,’ Jangan tulak ka situ. Atawa, ‘Al Masih ada di kamar rahasia ngini,’ Jangan parcaya lawan bubuhannya.
\p
\v 27 Sualnya wayah Aku, Nang Datang Matan Di Surga, datang pulang ka bumi, kadatangan Aku pacangan dilihat ulih sabarataan urang. Kadatangan Ku nitu nangkaya patir manyambar nang cahayanya mamancar matan timur sampai ka barat.
\p
\v 28 Dimana ada bangkai di situ burung pamakan bangkai bakarubut. Nangkaya itu jua bila samunyaan kajadian ngini tajadi, maka urang cagar tahu amun Aku, Nang Datang Matan Di Surga, sudah parak datang pulang ka dunia.
\p
\v 29 Kitab Suci manjalasakan kajadian-kajadian nang cagar tajadi imbah masa kasusahan nang basar nitu. ‘Matahari cagar kadap. Bulan cagar kada bacahaya lagi. Bintang-bintang cagar guguran matan langit. Kuasa-kuasa di langit cagar taguncang.’\f + \fr 24:29 \ft Catatan kaki: Lihati ja Kitab Yasaya 13:10 wan Yasaya 34:4.\f*
\p
\v 30 Lalu tanda kadatangan-Ku, Nang Datang Matan Di Surga, cagar mancungul di langit. Samunyaan bangsa di atas bumi cagar maratap wayah bubuhannya malihat Aku, Nang Datang Matan Di Surga, datang di atas awan-awan di langit dangan kakuasaan wan kamuliaan nang basar.\f + \fr 24:30 \ft Catatan kaki: Lihati ja Kitab Danil 7:13-14.\f*
\p
\v 31 Aku, Nang Datang Matan Di Surga, cagar mautus malaikat-malaikat-Ku dangan bunyi sangkakala nang sing nyaringan. Bubuhannya cagar mangumpulakan urang-urang pilihan matan kaampat panjuru bumi. Matan ujung langit nang satu sampai ka ujung langit nang lain.
\p
\v 32 Kita kawa maambil palajaran matan puhun Ara. Wayah jangking-jangkingnya jadi lamah wan hijau, wan bamula balacukan, bubuhan ikam tahu amun musim panas kada lawas lagi cagar bamula.
\p
\v 33 Nangkaya itu jua wayah bubuhan ikam malihat kajadian-kajadian ngini tajadi, bubuhan ikam cagar tahu amun Aku, Nang Datang Matan Di Surga, kada lawas lagi cagar datang. Aku, Nang Datang Matan Di Surga, nangkaya urang nang sudah di muhara lawang handak masuk ka dalam rumah.
\p
\v 34 Sabujurannya, Kupadahilah bubuhan ikam, di angkatan ngini ada urang-urang nang baluman maninggal sabalum kajadian-kajadian ngini tajadi.
\p
\v 35 Langit wan bumi cagar langlam. Tagal ucapan-Ku ada tarus salawasan.
\s Judul: Papadah sakira bajaga-jaga
\p
\v 36 Tagal kadada urang nang tahunya hari wan jamnya pabila Aku, Nang Datang Matan Di Surga, datang pulang. Bubuhan malaikat di surga kada tahu. Aku gin kada tahu. Abah Nang Di Surga haja nang tahu hari wan jamnya.\f + \fr 24:36 \ft Catatan kaki: Babarapa naskah bagian Kitab Suci kadada ucapan ngini: 'wan aku, Anak'.\f*
\p
\v 37 Wayah Aku, Nang Datang Matan Di Surga, datang pulang kaina, kaadaan urang-urangnya nangkaya di jaman Nabi Nuh hidup.
\p
\v 38 Sualnya sabalum banjir baah datang, urang-urang hari-hari makan, nginum, wan bakawinan sampai harinya Nabi Nuh masuk ka dalam parahu ganal.
\p
\v 39 Bubuhannya kada tahu napa nang cagar tajadi sampai banjir baah nitu datang wan mambinasaakan bubuhannya sabarataan. Nangkaya itu jua kajadiaannya kaina wayah Aku, Nang Datang Matan Di Surga, datang pulang.
\p
\v 40 Wayah itu amun ada dua urang rahatan bagawi di kabun, nang saikung cagar dibawa, nang saikungnya cagar ditinggal.
\p
\v 41 Amun ada dua ikung bibinian rahatan manggiling gandum di wadah panggilingan, nang saikung cagar dibawa, nang saikungnya cagar ditinggal.
\p
\v 42 Makanya bajaga-jaga ja tarus bubuhan ikam. Sualnya bubuhan ikam kada tahu harinya Aku, Nang Datang Matan Di Surga, cagar datang pulang.
\p
\v 43 Bubuhan ikam musti paham sual ngini. Amun nang ampun rumah tahu pabila maling cagar datang wayah malam, inya pasti bajaga-jaga. Inya kada cagar mambiarakan maling mambungkas rumahnya wan mancuntan barang-barangnya.
\p
\v 44 Lantaran nitu bubuhan ikam musti bajaga-jaga jua. Sualnya Aku, Nang Datang Matan Di Surga, cagar datang di waktu nang kada disangka-sangka bubuhan ikam.
\p
\v 45 Hamba nang satia wan bijaksana cagar dibari tanggung jawab ulih majikannya maatur hamba-hamba lain nang di rumahnya wan mambari makan bubuhannya pas wayahnya.
\p
\v 46 Bauntung banar hamba nitu amun wayah majikannya bulik inya rahatan manggawi napa-napa nang disuruh majikannya.
\p
\v 47 Sabujurannya, Aku padahilah bubuhan ikam, majikan nitu cagar mamparcayaakan samunyaan hartanya lawan hamba nitu.
\p
\v 48 Tagal amun hamba nitu jahat, inya bisa baucap dalam hatinya , ‘Majikanku lawas lagi hanyar bulik'
\p
\v 49 Lalu hamba nitu bamula mamukuli bubuhan hamba nang lain. Inya haur bamakanan wan nginuman lawan bubuhan pamabuk.
\p
\v 50 Lalu datang ai majikannya di hari wan jam nang kada disangka-sangkanya.
\p
\v 51 Inya cagar mahukum hamba nitu lawan hukuman nang barat banar. Hamba nitu cagar diandak wan dikumpulakan lawan urang-urang munapik. Di situ urang-urang cagar manangis wan mangarikutakan gigi bubuhannya.
\c 25
\s Judul: Kisah parumpamaan sual galuh nang bijaksana wan galuh nang bungul
\p
\v 1 Wayah itu Karajaan Surga tu ibarat sapuluh galuh nang maambil lampu minyaknya lalu tulak gasan manyambangi pangantin lalakian.
\p
\v 2 Nang lima bungul, nang lima lainnya bijaksana.
\p
\v 3 Bubuhan galuh nang bungul mambawa lampu minyak, tagal kada mambawa minyak cadangan.
\p
\v 4 Tagal bubuhan galuh nang bijaksana mambawa lampu minyak wan butul nang baisi minyak cadangan.
\p
\v 5 Lantaran pangantin lalakiannya sudah sing lawasan kada datang-datang, bubuhan galuh tu jadi mangantuk. Lalu taguringan ai bubuhannya.
\p
\v 6 Wayah tangah malam, ada urang bakuriak, ‘Ui! Pangantinnya datang! Ayu kaluar, sambangi inya.'
\p
\v 7 Lalu sabarataan galuh nitu manyiapakan lampu minyak bubuhannya.
\p
\v 8 'Minta pang minyak bubuhan ikam, sualnya lampu minyak bubuhan kami parak pajah,' ujar bubuhan galuh nang bungul baucap ka bubuhan galuh nang bijaksana.
\p
\v 9 'Maaplah, kadanya kada hakun mambari pang, tagal minyaknya kaina kada mayu gasan bubuhan kami wan bubuhan ikam. Baiknya tulak ha bubuhan ikam ka wadah urang bajual minyak, nukar minyak di situ gasan bubuhan ikam,' ujar bubuhan galuh nang bijaksana.
\p
\v 10 Maka tulakan ai bubuhan galuh nang bungul tu nukar minyak. Pahadangan bubuhannya nukar minyak, pangantin lalakiannya datang. Bubuhan galuh nang bijaksana nang sudah siap nitu masukan basama-sama lawan pangantin lalakian ka pista kawinan. Lalu ditukup ai lawangnya.
\p
\v 11 Lalu bubuhan galuh nang lain datangan. ‘Tuan, tuan, tulung bukaiakan pang lawang gasan kami!’ ujar bubuhannya.
\p
\v 12 ‘Sabujurannya, aku padahilah bubuhan ikam, aku kada patuh lawan bubuhan ikam,’ ujar pangantin lalakian.
\p
\v 13 Lantaran nitu bajaga-jaga ja bubuhan ikam. Sualnya bubuhan ikam kada tahu hari wan jamnya wayah Aku, Nang Datang Matan Di Surga, cagar datang pulang.
\s Judul: Kisah parumpamaan sual tiga ikung hamba
\p
\v 14 Karajaan Surga diibaratakan jua urang nang barancana tulak ka luar nagri. Inya mangiau bubuhan hambanya wan mamparcayaakan hartanya lawan bubuhannya sakira bubuhannya mausahakannya.
\p
\v 15 Lawan hamba nang partama dijulungnya lima kadut duit amas. Lawan hamba nang kadua dijulungnya dua kadut duit amas. Lawan hamba nang katalu dijulungnya sakadut duit amas. Inya manjulung sasuai lawan kamampuan bubuhannya asing-asingnya. Imbah itu tulak ai inya.\f + \fr 25:15 \ft Catatan kaki: Sakadut duit amas nilainya sama lawan gajih urang bagawi dua puluh tahun.\f*
\p
\v 16 Hamba nang manarima lima kadut duit amas langsung tulak wan mausahakan duit nitu. Inya mahasilakan lima kadut duit amas pulang.
\p
\v 17 Nangkaya itu jua hamba nang manarima dua kadut duit amas, inya mahasilakan dua kadut duit amas pulang.
\p
\v 18 Tagal hamba nang manarima sakadut duit amas tulak manabuk luang di tanah, lalu manyambunyiakan duit majikannya di situ.
\p
\v 19 Lawas imbah itu, bulik ai majikan bubuhannya wan maadaakan parhitungan lawan bubuhannya.
\p
\v 20 Hamba nang manarima lima kadut duit amas datang wan mambawa tambahan lima kadut duit amas. ‘Tuan, Pian mamparcayaakan lima kadut duit amas lawan ulun. Cuba liati, ulun sudah mahasilakan lima kadut duit amas pulang,' ujar hamba nitu.
\p
\v 21 ‘Baik banar gawian ikam nitu. Ikam tu hamba nang baik wan satia. Ikam sudah satia lawan pakara nang kacil. Maka aku cagar mamparcayaakan lawan ikam pakara nang ganal. Ayu masuk, umpat basanang-sanang lawan aku,’ ujar majikan hamba nitu.
\p
\v 22 Hamba nang manarima dua kadut duit amas datang wan mambawa tambahan dua kadut duit amas. ‘Tuan, Pian mamparcayaakan dua kadut duit amas lawan ulun. Cuba liati, ulun sudah mahasilakan dua kadut duit amas pulang,' ujar hamba nitu.
\p
\v 23 ‘Baik banar gawian ikam nitu. Ikam tu hamba nang baik wan satia. Ikam sudah satia lawan pakara nang kacil. Maka aku cagar mamparcayaakan lawan ikam pakara nang ganal. Ayu masuk, umpat basanang-sanang lawan aku,’ ujar majikan hamba nitu.
\p
\v 24 Lalu hamba nang manarima sakadut duit amas datang. 'Tuan, ulun tahun amun Pian tu urang nang kajam. Pian mangatam di wadah Pian kada mananam. Pian mamutik di wadah pian kada manabur bigi. Pian tahunya maambil hasil gawian urang.
\p
\v 25 Lantaran nitu ulun takutan kalu pina mahilangakan duit Pian. Maka ulun sambunyiakan ai duit pian nitu dalam tanah. Cuba Lihati, ini nah duit ampun Pian,' ujar hamba nitu.
\p
\v 26 ‘Ikam ni hamba nang jahat wan pangulir. Ikam sudah tahu jua amun aku ni mangatam di wadah aku kada mananam. Ikam sudah tahu jua amun aku ni mamutik di wadah aku kada manabur bigi wan aku ni tahunya maambil hasil gawian urang.
\p
\v 27 Ayu ai amun nangkaya itu. Ikam mustinya maandak duitku di bank. Maka wayah aku bulik aku cagar manarimanya lawan bunganya,' ujar majikan hamba nitu.
\p
\v 28 <<Majikan nitu manulih ka urang nang badiri parak sidin wan hamba nitu.>> ‘Ambil kadut duit amas nang ada lawan hamba nang jahat nitu, lalu julung ka hamba nang baisi sapuluh kadut duit amas.
\p
\v 29 Sualnya urang nang bujur-bujur manggunaakan napa nang dibari ka inya, cagar labih banyak lagi dibari sampai balimpuaran. Tagal urang nang kada manggunaakan napa nang dibari ka inya, nang sadikit nang ada lawan inya cagar diambil.
\p
\v 30 Wayah ini jua bawa hamba nang kada baguna ngini, lalu timbai inya ka wadah nang paling kadap. Di situ urang-urang cagar manangisan wan mangarikutakan gigi bubuhannya,’ ujar majikannya nitu.
\s Judul: Nang Datang Matan Di Surga cagar mahakimi sabarataan urang
\p
\v 31 Wayah Aku, Nang Datang Matan Di Surga, datang dalam kamuliaan-Ku wan sabarataan malaikat basama-sama lawan Aku, Aku cagar duduk di singgasana kamuliaan-Ku.
\p
\v 32 Samunyaan bangsa cagar dikumpulakan di hadapan-Ku. Aku cagar mamisahakan urang-urang nang bujur matan urang-urang nang jahat, nangkaya tukang haragu dumba mamisahakan dumba-dumba matan kambing-kambing
\p
\v 33 Aku, cagar maandak dumba di subalah kanan-Ku wan maandak kambing di subalah kiwa-Ku.
\p
\v 34 Lalu Aku, sabagai Raja, cagar baucap lawan urang-urang nang di subalah kanan-Ku, ‘Ayu ka mari bubuhan ikam nang dibarakahi Abah-Ku nang di surga. Tarima ha warisan bubuhan ikam yaitu Karajaan nang sudah disiapakan ulih Allah gasan bubuhan ikam tumatan Allah manjadiakan bumi.
\p
\v 35 Sualnya wayah Aku lapar, bubuhan ikam mambari aku makanan. Wayah Aku haus, bubuhan ikam mambari Aku banyu nginum. Wayah Aku ni urang asing, bubuhan ikam mambawa'i Aku ka rumah bubuhan ikam.
\p
\v 36 Wayah Aku kada sing bajuan, bubuhan ikam mambari Aku baju. Wayah Aku garing, bubuhan ikam maharagu Aku. Lalu wayah Aku di panjara, bubuhan ikam manjanguki Aku.’
\p
\v 37 Lalu bubuhan urang nang bujur nitu cagar baucap lawan Aku, Si Raja, ‘Junjungan, pabila bubuhan kami mambari Pian makanan wayah malihat Pian lapar? Pabila bubuhan kami mambari Pian banyu nginum wayah malihat Pian haus?
\p
\v 38 Pabila bubuhan kami mambawa'i Pian ka rumah bubuhan kami wayah malihat Pian tu urang asing? Pabila bubuhan kami mambari Pian baju wayah malihat Pian kada sing bajuan?
\p
\v 39 Pabila bubuhan kami maharagu Pian wayah malihat Pian garing? Pabila bubuhan kami manjanguki Pian wayah Pian di panjara?’
\p
\v 40 Lalu Aku, Si Raja, cagar manyahut ‘Aku padahilah bubuhan ikam, wayah bubuhan ikam manggawiakan gawian-gawian nang baik ngini ka salah saikung dangsanak-Ku nang kada dianggap urang ngini, sabujurannya bubuhan ikam jua mamnggawiakannya gasan Aku.’
\p
\v 41 Lalu Aku, Si Raja, cagar baucap lawan urang-urang nang jahat di subalah kiwa-Ku, ‘Bajauh matan Aku, bubuhan ikam nang takutuk, masuk ka dalam api nang kada bapajahan nang disiapakan gasan Iblis wan bubuhan malaikatnya.
\p
\v 42 Sualnya wayah Aku lapar, bubuhan ikam kada mambari aku makanan. Wayah Aku haus, bubuhan ikam kada mambari Aku banyu nginum.
\p
\v 43 Wayah Aku ni urang asing, bubuhan ikam kada mambawa'i Aku ka rumah bubuhan ikam. Wayah Aku kada sing bajuan, bubuhan ikam kada mambari Aku baju. Wayah Aku garing wan wayah Aku di panjara, bubuhan ikam kada manjanguki Aku.’
\p
\v 44 Bubuhannya cagar baucap, ‘Junjungan, pabila kami kada manulungi Pian, wayah kami malihat Pian lapar, Pian haus, Pian urang asing, Pian kada sing bajuan, Pian garing, atawa Pian di panjara?’
\p
\v 45 Maka Aku, Si Raja, cagar manyahut ‘‘Aku padahilah bubuhan ikam, wayah bubuhan ikam kada manggawiakan gawian-gawian nang baik ngini ka salah saikung dangsanak-Ku nang kada dianggap urang ngini, sabujurannya bubuhan ikam jua kada mamnggawiakannya gasan Aku.’
\p
\v 46 Lalu bubuhan urang nang jahat nitu cagar dimasukakan ka wadah bubuhannya cagar dihukum salawasan. Tagal bubuhan urang nang bujur cagar masuk ka wadah bubuhannya hidup kakal lawan Allah,” ujar Nabi Isa.
\c 26
\s Judul: Bubuhan imam wan tatuha basakungkul handak manangkap wan mamati'i Nabi Isa
\p
\v 1 Imbah Nabi Isa tuntung maucapakan samunyaan nitu, Sidin bapandir lawan bubuhan pangikut Sidin.
\p
\v 2 “Bubuhan ikam tahu amun dua hari lagi Hari Raya <<Pista>> Paskah. Wayah itu Aku, Nang Datang Matan Di Surga, cagar disarahakan ka bubuhan musuh-Ku gasan dimati'i,” ujar Nabi Isa baucap lawan bubuhan pangikut Sidin.
\p
\v 3 Lalu bubuhan imam kapala wan bubuhan tatuha bakumpul di istana Imam Basar. Imam Basar nitu bangaran Kaiapas.
\p
\v 4 Bubuhannya basakungkul handak manangkap Nabi Isa bahihinipan wan mamati'i Sidin.
\p
\v 5 “Tagal kita jangan manangkap Nabi Isa wayah parayaan Paskah, sualnya urang banyak bisa sarikan, lalu timbul karusuhan,” ujar bubuhan imam kapala wan bubuhan tatuha nitu.
\p
\s Judul: Nabi Isa dituangi minyak harum di Betania
\p
\v 6 Wayah itu Nabi Isa ada di Betania, di rumah Simon nang suah kana panyakit kulit nang maulah urang najis.
\p
\v 7 Wayah Nabi Isa wan bubuhan pangikut Sidin lagi makanan, ada saikung bibinian mandatangi Sidin. Inya mambawa butul matan batu pualam. Butul nitu baisi minyak harum nang larang banar. Inya manyicirakan minyak harum nitu ka kapala Nabi Isa <<gasan mahurmati Sidin>>.
\p
\v 8 Wayah bubuhan pangikut malihat napa nang digawi bibinian nitu, bubuhannya sarikan. “Mubajir! Minyak harum larang dibuang-buang.
\p
\v 9 Minyak harum ngini kawa larang dijual. Lalu duitnya kawa dibariakan ka urang-urang susah,” ujar bubuhan pangikut bapandir papadaannya.
\p
\v 10 Tagal Nabi Isa tahu pikiran bubuhannya. "Bubuhan ikam jangan mangganggu inya. Inya sudah manggawi nang baik wan nang tapuji gasan Aku.
\p
\v 11 Urang-urang susah ada haja tarus di sakuliling bubuhan ikam. Tagal Aku kada tatarusan ada lawan ikam.\f + \fr 26:11 \ft Catatan kaki: Lihati ja Kitab Ulangan 15:11.\f*
\p
\v 12 Inya manuangakan minyak harum ngini ka awak-Ku gasan manyiapakan panguburan-Ku <<imbah Aku mati,>> sabalum kaina urang manguburakan janajah-Ku.
\p
\v 13 Sabujurannya, Aku padahi lah bubuhan ikam, di mana haja Habar Baik di habarakan di saluruh dunia, napa nang di gawi ulih bibinian ngini cagar dikisahakan jua. Maka inya cagar diingat urang," ujar Nabi Isa.
\s Judul: Yudas mahakuni bahianat lawan Nabi Isa.
\p
\v 14 Lalu Yudas Iskariut, saikung di antara kadua balas pangikut Nabi Isa, mandatangi bubuhan imam kapala.
\p
\v 15 “Amun ulun manyarahakan Nabi Isa ka bubuhan pian, napa nang bubuhan pian bari gasan ulun?” ujar Yudas Iskariut batakun lawan bubuhannya. Maka bubuhannya mambarinya tiga puluh kaping duit pirak.
\p
\v 16 Maka bamula wayah itu Yudas mancari kasampatan gasan mahianati Nabi Isa.
\s Judul: Nabi Isa makan Paskah nang paampihan lawan kadua balas pangikut Sidin
\p
\v 17 Di Hari Raya Ruti Kada Baragi nang panambaian, bubuhan pangikut Nabi Isa mandatangi Sidin. “Guru, di mana Pian handak kami siapakan makanan Paskah gasan Pian?” ujar bubuhannya batakun lawan Nabi Isa.\f + \fr 26:17 \ft Catatan kaki: Anak domba disumbalih ulih samunyaan kulawarga urang Ibrani gasan makanan Paskah. Bubuhannya jua makan ruti nang kada baragi di parjamuan Paskah nitu.\f*
\p
\v 18 “Tulakan ha bubuhan ikam ka kuta <<nang bangaran Yarusalim>> wan dapati urang. Padahiakan lawan urang nitu, ‘Guru kami baucap, “Waktu nang dipilih Allah gasan Aku sudah parak. Aku lawan bubuhan pangikut-Ku gandak marayaakan <<hari parayaan>> Paskah di rumah ikam,’”” ujar Nabi Isa.
\p
\v 19 Maka digawi bubuhannya ai napa nang disuruh Nabi Isa nitu. Lalu bubuhannya manyiapakan parjamuan Paskah di situ.
\p
\v 20 <<Lalu Nabi Isa wan bubuhan pangikut Sidin tulakan ka rumah nang dipakai bubuhannya gasan parjamuan Paskah.>> Wayah hari sudah malam, bubuhannya bamula makan makanan Paskah.
\p
\v 21 “Sabujurannya, Aku padahilah bubuhan ikam, salah saikung di antara bubuhan ikam cagar bahianat lawan Aku,” ujar Nabi Isa pahadangan bubuhanya makanan.
\p
\v 22 Maka sadih banar ai bubuhan pangikut Sidin. “Junjungan, lain ulun kalu urangnya?” ujar bubuhannya asing-asingnya bagantian batakun lawan Nabi Isa.
\p
\v 23 “Urang nang manculupakan rutinya ka dalam mangkuk basama-sama lawan Aku, urang nitu nang cagar bahianat lawan Aku.
\p
\v 24 Aku, Nang Datang Matan Di Surga, mimang cagar mati nangkaya nang tatulis di Kitab Suci. Tagal cagar cilaka banar urangnya nang mahianati Aku! Tabaik gasan urang nitu amun inya kada diranakakan,” ujar Nabi Isa.
\p
\v 25 “Musti lain ulun urangnya, iya kalu Guru?” ujar Yudas Iskariut, pangikut nang bahianat lawan Nabi Isa. “Ikam saurang nang sudah maucapakannya,” ujar Nabi Isa.
\p
\v 26 Rahatan Nabi Isa wan bubuhan pangikut Sidin makanan, Sidin maambil sabuting ruti wan maucap sukur lawan Allah gasan ruti nitu. Dipikah-pikah Sidin rutinya, lalu diunjuk Sidin ka bubuhan pangikut Sidin sambil baucap, “Ambil ha wan makan ha, ini nah awak-Ku.
\p
\v 27 Imbah itu Nabi Isa maambil cangkir <<nang baisi anggur>> lalu maucap sukur lawan Allah gasan anggur di cangkir nitu. Lalu cangkir nitu diunjuk Sidin ka bubuhan pangikut Sidin. “Nginumi ha ikam sabarataan, anggur di cangkir ngini," ujar Nabi Isa.
\p
\v 28 “Anggur ngini adalah darah-Ku nang maulah sah parjanjian antara Allah lawan manusia. Darah-Ku cagar dikucurakan gasan banyak urang sakira dusa-dusa bubuhannya diampuni.\f + \fr 26:28 \ft Catatan kaki: Di babarapa naskah, di bagian Kitab Suci ngini ditulis: ‘Darah-Ku adalah darah nang dipakai Allah gasan maulah sah parjanjian nang hanyar.’\f*
\p
\v 29 Aku padahilah bubuhan ikam, bamula wayah ini Aku kada cagar nginum anggur lagi sampai hari Aku nginum anggur nang hanyar basama-sama lawan bubuhan ikam di Karajaan Abah-Ku,” ujar Nabi Isa.
\p
\v 30 Lalu Nabi Isa wan bubuhan pangikut Sidin manyanyi sabuah lagu pujian gasan Allah. Imbah itu tulakan ai bubuhannya ka Bukit Jaitun.
\s Judul: Nabi Isa mamadahakan amun Pitarus cagar bakulim amun inya patuh lawan Nabi Isa
\p
\v 31 “Malam ini, ikam sabarataan cagar maninggalakan Aku lantaran kajadian nang cagar tajadi lawan Aku. Sualnya ada tatulis dalam Kitab Suci, ‘Aku cagar mamati'i tukang jaga inguan wan kumpulan dumba nitu cagar tapancai.’\f + \fr 26:31 \ft Catatan kaki: Lihati ja Kitab Zakaria 13:7.\f*
\p
\v 32 Tagal imbah Aku hidup pulang, Aku cagar tulak ka Galilea badahulu pada bubuhan ikam ," ujar Nabi Isa.
\p
\v 33 “Biar bubuhannya sabarataan maninggalakan Pian lantaran kajadian nang cagar tajadi lawan Pian, ulun kada cagaran maninggalakan Pian,” ujar Pitarus baucap lawan Nabi Isa.
\p
\v 34 “Sabujurannya, Aku padahilah ikam, malam ini jua sabalum ayam batingkuuk, ikam cagar bakulim tiga kali lawan urang amun ikam tu patuh lawan Aku,” ujar Nabi Isa baucap lawan Pitarus.
\p
\v 35 “Biar ulun ni musti mati basama-sama lawan Pian, ulun kada cagaran bakulim lawan urang amun ulun ni patuh lawan Pian,” ujar Pitarus baucap lawan Sidin. Sabarataan pangikut nang lain gin baucap nangkaya itu jua<<nangkaya nang diucapakan ulih Pitarus>>.
\s Judul: Nabi Isa badoa di kabun jaitun nang bangaran Getsemani
\p
\v 36 Lalu sampai ai Nabi Isa wan bubuhan pangikut Sidin ka wadah nang bangaran Getsemani. “Dudukan ha bubuhan ikam di sini pahadangan Aku ka sana badoa,” ujar Nabi Isa baucap lawan bubuhan pangikut Sidin.
\p
\v 37 Sidin mambawai Pitarus wan dua anak Jebedius, yaitu Yakobus wan Yahya. <<Dua anak nitu adalah Yakobus wan Yahya.>> Wayah itu Nabi Isa bamula marasa sadih wan rawan banar hati Sidin.
\p
\v 38 “Hati-Ku sadih banar sampai nangkaya handak mati rasanya. Baganaan ja bubuhan ikam di sini wan tarus ja bajaga-jaga lawan Aku,” ujar Nabi Isa baucap lawan katalu pangikut Sidin.
\p
\v 39 Lalu Sidin bajauh sadikit pada bubuhannya. Lalu sujut muha sampai ka tanah wan badoa “ Ya Abah-Ku nang di surga, jakanya kawa kajadian nang cagar maulah Ulun mandarita ngini kada usah tajadi lawan Ulun.Tagal jangan kahandak ulun nang tajadi, tapi kahandak Pian haja nang tajadi,” ujar Nabi Isa badoa.
\p
\v 40 Lalu Nabi Isa babulik mandatangi katalu pangikut nitu wan malihat bubuhannya guringan. “Rus, sajam haja ikam kada kawa bajaga-jaga lawan aku!
\p
\v 41 Tarus ja bajaga-jaga wan badoa sakira bubuhan ikam kada kalah wayah digudai Iblis. Ruh bubuhan ikam mimang paasian, tagal awak bubuhan ikam kada kuat lawan gudaan. <<maka bubuhan ikam kada manggawi nang baik>>,” ujar Nabi Isa baucap lawan bubuhannya.
\p
\v 42 Sidin bajauh pulang pada bubuhannya nang kadua kalinya wan badoa pulang<<handak badoa>>. “Ya Abah-Ku Nang Di Surga, amun kajadian nang cagar maulah Ulun mandarita ngini musti tajadi, biar ha tajadi sasuai lawan kahandak Pian,” ujar Nabi Isa badoa.
\p
\v 43 Wayah Sidin babulik pulang mandatangi katalu pangikut Sidin, Sidin malihat bubuhannya guringan pulang. Sualnya bubuhannya sudah mangantuk banar.
\p
\v 44 Maka Sidin bajauh pulang pada bubuhannya lalu badoa pulang nang katiga kalinya. Sidin maucapakan doa nang sama <<nang diucapakan SIdin wayah Sidin badoa sabalumnya>>.
\p
\v 45 Imbah itu Nabi Isa babulik mandatangi bubuhan pangikut Sidin<<nang masih guringan>>. “Sadang sudah bubuhan ikam ni guringan wan baistirahat. Nah, wayahnya sudah sampai, Aku, Nang Datang Matan Di Surga, di sarahakan ka urang-urang badusa.
\p
\v 46 Ayu bapuatan! Ayu kita tulakan. Urang nang cagar mahianati Aku sudah datang!” ujar Nabi Isa baucap lawan bubuhannya.
\s Judul: Nabi Isa ditangkap
\p
\v 47 Wayah Nabi Isa masih bapandir, Yudas, salah saikung di antara kadua balas ikung pangikut, datang ka wadah Sidin baada. Basama-sama lawan inya datang jua banyak urang nang mambawa padang wan pamangkung. Bubuhannya nitu diutus ulih bubuhan imam kapala wan bubuhan tatuha urang Ibrani.
\p
\v 48 Sabalumnya Yudas, urang nang mahianati Nabi Isa, mamadahakan lawan bubuhannya sual napa nang cagar digawinya <<sakira bubuhannya kawa manangkap Sidin>>. “Urang nang cagar ulun cium, nitu pang urangnya <<nang dicari ulih bubuhan pian>>. Tangkap ha urang nitu,” ujar Yudas.
\p
\v 49 <<Babaya Yudas wan urang-urang nitu sampai di situ,>> Yudas langsung mandatangi Nabi Isa. “Assalamualaikum, guru,” ujar Yudas. Lalu diciumnya Sidin.
\p
\v 50 “Wal, gawi ha ikam napa nang handak ikam gawi,” ujar Nabi Isa baucap lawan Yudas. Langsung ai urang-urang nitu mandatangi Nabi Isa. Bubuhannya mangacak Nabi Isa wan manangkap Sidin.
\p
\v 51 Saikung di antara bubuhannya nang basama-sama lawan Nabi Isa di situ maambil padangnya lalu mariwas hamba imam basar sampai talinganya panggal.
\p
\v 52 “Masukakan pulang padang ikam tu ka kumpangnya. Sualnya urang nang mamati'i urang pakai padang cagar dimati'i urang pakai padang jua.
\p
\v 53 Bubuhan ikam mustinya tahu amun Aku kawa maminta Abah-Ku nang di surga langsung mangirim baribu-ribu pasukan malaikat gasan manulung Aku.
\p
\v 54 Tagal napa nang tatulis dalam Kitab Suci sual kajadian ngini musti diganapi <<Jakanya wayah ini Abah-Ku nang di surga manyalamatakan Aku, maka napa nang tatulis di Kitab Suci nitu kada taganapi>>,” ujar Nabi Isa.
\p
\v 55 “Aku ni lain panjahat. Bubuhan ikam kada parlu mambawa padang wan pamangkung gasan manangkap Aku. Maka saban hari Aku bacaramah di palataran Bait Allah, tagal bubuhan ikam kada manangkap Aku di situ.
\p
\v 56 Tagal napa nang tajadi lawan Aku ni sudah ditulis ulih nabi-nabi dahulu, nang wayah ini pang diganapi,” ujar Nabi Isa baucap lawan bubuhannya <<nang manangkap Sidin>>. Lalu bukahan ai sabarataan pangikut Sidin maninggalakan Sidin.
\s Judul: Nabi Isa dihakimi di Mahkamah Agama
\p
\v 57 Urang-urang nang manangkap Nabi Isa mambawa Sidin ka rumah Kaiapas, imam basar. bubuhan guru agama wan tatuha sudah bakumpulan di situ.
\p
\v 58 Pitarus maumpati Nabi Isa wan urang-urang lain masuk ka dalam pakarangan rumah imam besar. Tagal inya kada mamaraki Nabi Isa. Pitarus duduk di pakarangan lawan bubuhan pangawal gasan malihat napa nang cagar tajadi.
\p
\v 59 Di dalam rumah imam basar, bubuhan imam kapala wan saluruh angguta Mahkamah Agama bausaha mancari bukti-bukti matan saksi-saksi palsu gasan mandakwa Nabi Isa amun Sidin tu sudah basalah malanggar hukum agama. Lalu bubuhannya kawa mahukum mati Sidin malalui pamarintah Rumawi.
\p
\v 60 Tagal bubuhannya kada kawa mandapatakan bukti nang kawa maulah Nabi Isa dihukum mati, biar banyak saksi palsu nang badusta sual Sidin. Tagal paampihannya maju ai pulang dua urang saksi.
\p
\v 61 “Urang ngini suah baucap, ‘Ulun kawa marubuhakan Bait Allah wan mambangunnya pulang dalam talu hari,’” ujar kadua urang nitu basaksi.
\p
\v 62 Lalu badiri ai imam basar. “Disahuti pang tuduhan bubuhannya tu, <<gasan mambila diri Pian saurang>>. Bujurkah kada ujar bubuhannya tu? ?” ujar imam besar baucap lawan Nabi Isa.
\p
\v 63 Tagal Nabi Isa kada sing bunyian. “Basumpah Ikam dami Allah, bapadah lawan kami nang sabujurnya. Ikam tu Al Masih, Anak Nang Di Ataskah?” ujar imam basar batakun lawan Nabi Isa.
\p
\v 64 “Pian saurang nang sudah manyambatnya amun Ulun ni Al Masih. Tagal Ulun padahilah bubuhan pian sabarataan, bamula wayah ini bubuhan pian cagar malihat Ulun, Nang Datang Matan Di Surga, duduk di subalah kanan Allah nang Maha Kuasa wan datang ka bumi di atas awan-awan,” ujar Nabi Isa.\f + \fr 26:64 \ft Catatan kaki: Lihati ja Kitab Zabur 110:1 wan Kitab Danil 7:13.\f*
\p
\v 65 Lalu imam besar marabit bajunya <<lantaran inya sarik banar>>. “Urang ngini sudah mahujat Allah! Kita sudah kada parlu lagi saksi-saksi lain nang mamadahakan kasalahan urang ngini <<gasan mamutusakan amun Inya basalah >>. Bubuhan ikam sudah mandangar saurang hujatan-Nya <<lawan baucap amun Inya tu sama lawan Allah>>.
\p
\v 66 Nangkaya apa pandapat bubuhan ikam sual ngini?” ujar imam basar. “Inya pantas dihukum mati,” ujar bubuhannya.
\p
\v 67 Lalu bubuhannya maludahi muha Nabi Isa wan manampar Sidin. <<Urang lain manukupi mata Nabi Isa lawan salambar kain sakira Sidin kada kawa malihat.>> Babarapa urang nang lain manampiling Sidin.
\p
\v 68 “Al Masih, <<amun Pian ni bujuran Nabi,>> tangguhi pang, siapa nang mamukuli pian?” ujar bubuhannya.
\s Judul: Pitarus bakulim amun inya patuh lawan Nabi Isa.
\p
\v 69 Wayah itu Pitarus rahatan duduk di pakarangan rumah imam basar. Saikung palayan bibinian mandatangi Pitarus. “Pian ni jua rajin basama-sama lawan Nabi Isa, urang Galilea nitu,” ujar palayan nitu baucap.
\p
\v 70 Tagal Pitarus bakulim lawan sabarataan urang di situ. “Aku kada patuh lawan urang nitu,” ujar Pitarus.
\p
\v 71 Lalu Pitarus bajalan ka lawang masuk pakarangan. Di situ ada saikung palayan bibinian nang lain malihat Pitarus. “Urang ngini rajin basama-sama lawan Nabi Isa, nang urang Nasaret nitu,” ujar palayan nitu baucap lawan urang-urang nang ada di situ.
\p
\v 72 Tagal Pitarusnya bakulim pulang. “Sumpah nah, dami Allah, Aku kada patuh lawan urang nitu,” ujar Pitarus bakulim pulang lawan basumpah.
\p
\v 73 Kada lawas imbah itu urang-urang nang badirian di situ mandatangi Pitarus. “Ikam ni dasar salah saikung urang nang rajin basama-sama lawan Nabi Isa. Sualnya katahuan banar matan inguh Galilea ikam,” ujar bubuhannya baucap lawan Pitarus.
\p
\v 74 Lalu Pitarus bamula mangutuk wan basumpah “Sumpah nah, dami Allah, aku kada patuh lawan urang nitu,” ujar Pitarus bakulim pulang. Wayah itu jua ayam batingkuuk.
\p
\v 75 Lalu taganang ai Pitarus lawan ucapan Nabi Isa nang suah diucapakan Sidin lawan inya. “Sabalum ayam batingkuuk, ikam cagar bakulim tiga kali amun ikam patuh lawan Aku,” ujar Nabi Isa baucap lawan Pitarus dahulu. Lalu Pitarus kaluar matan pakarangan nitu wan manangis basisigan.
\c 27
\s Judul: Yudas Iskariut gantung diri
\p
\v 1 Sungsung baisukan, sabarataan imam kapala wan tatuha urang Ibrani barundingan mancari cara sakira Nabi Isa dihukum mati ulih pamarintah Rumawi.
\p
\v 2 Maka bubuhannya mamasung Nabi Isa. Nabi Isa dibawa ulih bubuhannya matan rumah imam basar, lalu Sidin disarahakan ulih bubuhannya ka hupnur Rumawi nang bangaran Pilatus.
\p
\v 3 Wayah Yudas malihat Pilatus mamutusakan amun Nabi Isa basalah, inya sadih banar lantaran inya bahianat lawan Sidin. Lalu inya mambulikakan tiga puluh kaping duit pirak ka bubuhan imam kapala wan bubuhan tatuha <<di Bait Allah>>.
\p
\v 4 “Ulun sudah badusa lantaran ulun bahianat lawan urang nang kada basalah,” ujar Yudas baucap lawan bubuhannya. “Kami kada maurusi napa nang ikam gawi. Nitu urusan ikam saurang,” ujar bubuhannya.
\p
\v 5 Lalu Yudas manimbai duit nitu ka dalam Bait Allah. Imbah itu tulak ai inya matan situ, lalu inya gantung diri di puhun.
\p
\v 6 Bubuhan imam kapala mamutiki duit nitu. “Hukum agama kada mambulihakan kita mammasukakan duit ngini ka kutak amal. Sualnya duit ngini duit haram,” ujar bubuhannya.
\p
\v 7 Maka bubuhan imam kapala tu mamutusakan duit nitu ditukarakan ka tanah ampun urang nang maulah barang matan tanah liat. Tanah nitu dipakai gasan pakuburan urang asing.
\p
\v 8 Lantaran nitu pang sampai wayah ini tanah nitu disambat 'Tanah Darah'.
\p
\v 9 Lawan nangkaya itu napa nang diucapakan ulih Allah malalui Nabi Armiya diganapi. “Bubuhannya maambil tiga puluh kaping duit pirak, yaitu harga nang ditatapakan ulih urang Ibrani gasan Inya.
\p
\v 10 Bubuhannya manukarakan duit nitu ka tanah ampun urang nang maulah barang matan tanah liat. Ngini pang nang diparintahkan Allah lawan aku,” ujar nabi nitu.\f + \fr 27:10 \ft Catatan kaki: Lihati ja Kitab Jakaria 11:12-13, Kitab Armiya 19:1-13, wan Kitab Armiya 32:6-9.\f*
\s Judul: Nabi Isa di hadapan Pilatus
\p
\v 11 Wayah itu Nabi Isa badiri di hadapan hupnur. “Bujurkah ikam ni raja urang Ibrani?” ujar hupnur batakun lawan Nabi Isa. “Pian saurang sudah manyambatnya,” ujar Nabi Isa.
\p
\v 12 Tagal wayah bubuhan imam kapala wan bubuhan tatuha manuduh Nabi Isa, Nabi Isanya kada sing bunyian.
\p
\v 13 “ Ikam mandangar kalu? Banyak banar tuduhan bubuhannya ka Ikam,” ujar Pilatus baucap lawan Sidin.
\p
\v 14 Tagal Nabi Isa kada sing bunyian. Sabuting-buting gin tuduhan bubuhannya kada disahuti Sidin. <<wayah bubuhannya manuduh Sidin>>. Maka hupnurnya hiran banar .
\p
\v 15 <<Wayah parayaan Paskah,>> saban tahun Pilatus rajin mambibasakan saikung tahanan nang dipilih ulih urang banyak.
\p
\v 16 Wayah itu di dalam panjara ada saikung tahanan nang tamashur lantaran kajahatannya. Urang nitu bangaran Barabas.
\p
\v 17 Baisukan itu urang banyak sudah bakumpulan di muka rumah Pilatus<<di hadapan Pilatus>>. “Siapa nang bubuhan ikam handaki aku bibasakan gasan bubuhan ikam? Yesus-Barabaskah atawa Nabi Isakah, nang disambat Al Masih?” ujar Pilatus batakun lawan urang banyak nitu.
\p
\v 18 Sualnya Pilatus tahu sababnya kanapa maka bubuhan imam kapala wan bubuhan tatuha manyarahakan Nabi Isa ka inya. Bubuhannya bahiri lantaran urang-urang Ibrani labih katuju lawan Sidin pada bubuhannya.
\p
\v 19 Wayah Pilatus duduk di kursi pangadilan, bininya mangirim pasan gasan inya. "Jangan umpat maurusi pakara urang nang kada basalah nitu. Sualnya lantaran Inya aku mandarita banar wayah aku bamimpi tadi malam," ujar bininya.
\p
\v 20 Tagal bubuhan imam kapala wan bubuhan tatuha mahasut urang banyak nitu sakira maminta lawan Pilatus mambibasakan Barabas. Bubuhannya jua mahasut urang banyak nitu sakira maminta lawan Pilatus mahukum mati Nabi Isa.
\p
\v 21 “Di antara nang badua ngini, nang mana nang bubuhan ikam handaki kubibasakan gasan bubuhan ikam?” ujar hupnur batakun lawan urang banyak nitu. “Barabas,” ujar bubuhannya.
\p
\v 22 “Lalu musti aku apai Nabi Isa nang disambat Al Masih?” ujar Pilatus. “Hukum mati Inya di kayu bapalang!” ujar bubuhanya sabarataan bakuriak.
\p
\v 23 “Kanapa maka tantara-tantaraku musti mahukum mati Inya? Kajahatan napa nang sudah digawi-Nya<<sampai Inya musti dihukum mati>>?” ujar Pilatus. “Hukum mati Inya di kayu bapalang!” ujar bubuhannya banyaring bakuriak.
\p
\v 24 Pilatus sadar amun usahanya kada bahasil. Malahan bamula tajadi karusuhan. Maka inya maambil banyu lalu mambasuh tangannya di hadapan urang banyak nitu <<gasan manampaiakan lawan bubuhannya amun inya kada umpat batanggung-jawab atas maninggalnya Nabi Isa>>. “Aku kada basalah. Lain aku nang maulah urang ngini maninggal. Nang batanggung-jawab bubuhan ikam saurang,” ujar Pilatus.
\p
\v 25 “Biar kami wan anak-anak kami nang batanggung-jawab atas maninggalnya urang ngini!” ujar sabarataan urang manyahuti.
\p
\v 26 Lalu Pilatus mambibasakan Barabas gasan bubuhannya. Tagal inya manyuruh bubuhan tantaranya mancambuki Nabi Isa. Lalu Sidin disarahakannya ka bubuhan tantara gasan dihukum mati di kayu bapalang.
\s Judul: Bubuhan tantara Rumawi mahahuluti Nabi Isa.
\p
\v 27 Lalu bubuhan tantara hupnur mambawa Nabi Isa ka markas bubuhannya <<nang ada di istana Pilatus>>. Sabarataan tantara <<nang lain>> dikiau bubuhannya, lalu bakumpul mangulilingi sidin.
\p
\v 28 Bubuhannya mamacul baju Nabi Isa lalu mamurukakan jubah ungu <<nang rajin dipakai raja>> ka awak Sidin.
\p
\v 29 Bubuhannya maayam jangking-jangking nang baduri jadi mahkuta. Lalu mahkuta nitu dipasang bubuhannya di kapala Nabi Isa. Bubuhannya jua maandak sabilah tungkat di tangan kanan Sidin<<nangkaya manjulung tungkat karajaan ka Sidin>>. Lalu bubuhannya basujut di hadapan Sidin << bapiragah mahurmati Sidin>>. Lalu bubuhannya mahahulut Sidin. “Hurmat kami paduka raja urang Ibrani!” ujar bubuhannya.
\p
\v 30 Bubuhannya maludahi Sidin wan maambil tungkat nang di tangan Sidin, lalu dipupuhakan bubuhannya ka kapala Sidin.
\p
\v 31 Imbah bubuhannya mahahulut Sidin, bubuhannya mamacul jubah ungu matan awak Sidin, lalu mamurukakan pulang baju Sidin saurang. Lalu bubuhannya mambawa Nabi Isa kaluar gasan dihukum mati di kayu bapalang.
\s Judul: Nabi Isa dihukum mati di kayu bapalang
\p
\v 32 Di tangah jalan bubuhannya tadapat lawan saikung lalakian nang bangaran Simon, urang matan <<kuta>> Kirene. Bubuhan tantara mamaksanya manyahanakan kayu bapalang Nabi Isa <<nang cagar dipakai bubuhannya gasan Sidin>>.
\p
\v 33 Lalu sampai ai bubuhannya ka wadah nang bangaran Golgota. (Golgota artinya 'wadah tangkurak'.)
\p
\v 34 Di situ bubuhannya mambari Nabi Isa nginuman, anggur nang dicampur lawan ampadu. Tagal imbah Sidin marasainya, Sidin kada hakun manginumnya.
\p
\v 35 Imbah bubuhannya manggantung Nabi Isa di kayu bapalang, bubuhannya mambagi-bagi baju Sidin dangan cara maundinya.
\p
\v 36 Lalu dudukan ai bubuhannya manjaga Sidin di situ <<sakira kadada urang nang kawa manyalamatakan Sidin>>.
\p
\v 37 Bubuhannya mamasang plang di kayu bapalang di atas kapala Nabi Isa. Di plang nitu ditulis tuduhan tahadap Sidin, “Ini nah Nabi Isa, raja urang Ibrani.”
\p
\v 38 Ada dua urang panjahat nang dihukum mati di kayu bapalang jua basama-sama lawan Nabi Isa. Saikung di subalah kanan Sidin, nang saikungnya di subalah kiwa Sidin.
\p
\v 39 Urang-urang nang liwat di situ mahina Sidin. Bubuhannya bakuling kapala <<gasan manampaiakan lawan urang amun bubuhannya mahina Nabi Isa>>.
\p
\v 40 “Pian nang baucap amun Pian cagar marubuhakan Bait Allah wan amun Pian cagar mambangunnya pulang dalam talu hari, cuba pang salamatakan diri Pian saurang! Amun Pian bujur-bujur Anak Nang Di Atas, turun Pian matan kayu bapalang nitu!” ujar bubuhannya baucap lawan Nabi Isa.
\p
\v 41 Nangkaya itu jua bubuhan imam kapala, bubuhan guru agama, wan bubuhan tatuha, mahahuluti Nabi Isa jua.
\p
\v 42 "Urang lain disalamatakan-Nya. Tagal diri-Nya saurang kada kawa di salamatakan-Nya! Amun Inya bujur-bujur raja urang Ibrani, biar ha wayah ini Inya turun matan kayu bapalang nitu, maka bubuhan kita cagar parcaya lawan Inya.
\p
\v 43 Inya parcaya lawan Allah, maka biar ha Allah manyalamatakan-Nya wayah ini amun Allah mahandaki-Nya. Sualnya Inya suah baucap 'Aku ni Anak Nang Di Atas,'" ujar bubuhannya.
\p
\v 44 Nangkaya itu jua kadua parampuk nang di gantung ulih bubuhan tantara di kayu bapalang, di higa Nabi Isa, mahina Sidin jua.
\p
\s Judul: Nabi Isa wapat
\p
\v 45 Tumatan jam dua balas siang sampai jam tiga kamarian, saluruh dairah nitu jadi kadap.
\p
\v 46 Kikira jam tiga kamarian Nabi Isa sing nyaringan bakuriak. “Eloi, Eloi, lama sabakhtani?” ujar Nabi Isa nyaring bakuriak ka Allah. (Ucapan ngini artinya 'Ya Allah nang Ulun sambah, ya Allah nang Ulun sambah, kanapa maka Pian kada mahirani Ulun'?)\f + \fr 27:46 \ft Catatan kaki: Lihati ja Kitab Zabur 22:1.\f*
\p
\v 47 Babarapa urang nang badirian di situ mandangar ucapan nitu. “Urang ngini mangiau Nabi Ilyas,” ujar bubuhannya.
\p
\v 48 Salah saikung matan bubuhannya langsung bukah maambil bunga karang. Diculupakannya bunga karang nitu ka dalam anggur asam lalu dicucukakannya ka sabatang paring. Imbah itu bunga karang nitu disurungnya ka muntung Nabi Isa sakira Sidin kawa manginum anggur asamnya.
\p
\v 49 “Ui, hadangi dulu! Kita lihati dulu, datang kada Nabi Ilyasnya manyalamatakan Sidin,” ujar urang-urang nang lain baucap.
\p
\v 50 Lalu Nabi Isa bakuriak pulang sing nyaringan, lalu wapat.
\p
\v 51 Wayah itu jua tirai Bait Allah tabalah dua, rabit matan atas sampai ka bawah. Tajadi gampa bumi wan bukit-bukit batu tabalah.
\p
\v 52 Kubur-kubur tabukaan, wan banyak urang saleh nang sudah maninggal hidup pulang.
\p
\v 53 Bubuhannya maninggalakan kuburan imbah Nabi Isa hidup pulang. Lalu bubuhannya masuk ka kuta suci <<nang bangaran Yarusalim>>. Banyak urang nang malihat bubuhannya.
\p
\v 54 Wayah parwira Rumawi wan bubuhan tantara nang basama-sama lawan inya manjaga Nabi Isa malihat gampa bumi wan samunyaan kajadian <<nang kada biasa>>nang tajadi, bubuhannya takutan banar. “Urang ngini dasar Anak Nang Di Atas!” ujar parwira Rumawi wan bubuhan tantara nitu.
\p
\v 55 Banyak bibinian ada di situ. Bubuhannya malihat kajadian nitu matan jauh <<pada kayu bapalang>>. Bubuhannya sudah maumpati Nabi Isa tumatan Galilea gasan manulungi Sidin.
\p
\v 56 Di antara bubuhannya tu ada Maryam Magdalena, Maryam, umanya Yakobus wan Yusup <<ading Nabi Isa>>, wan uma anak-anak Jebedius <<nang bangaran Yakobus wan Yahya>>.
\s Judul: Nabi Isa dikuburakan
\p
\v 57 Wayah malamnya, saikung urang sugih nang bangaran Yusup, matan <<Kuta>> Arimatea datang ka Kuta Yarusalim. Inya tu tamasuk pangikut Nabi Isa.
\p
\v 58 Yusup mandatangi Pilatus, lalu maminta janajah Nabi Isa. Lalu Pilatus manyuruh bubuhan tantara manyarahakan janajah Nabi Isa.
\p
\v 59 Maka diambil Yusup ai janajah nitu, lalu dikapaninya pakai kain lina nang barasih.
\p
\v 60 Yusup maandak janajah nitu di dalam kubur nang hanyar <<balum ada janajah nang suah dikubur di situ.>> ampun inya saurang. Kuburan nitu diulahnya di dalam bukit batu. Imbah itu digulingakannya batu <<nang ganal>> gasan manukupi luang masuk ka kubur nitu.
\p
\v 61 Wayah itu Maryam Magdalena wan Maryam nang lain rahatan duduk di hadapan kuburan nitu sambil mahawasi << bubuhannya umpat lawan Yusup maurusi janajah Nabi Isa>>.
\s Judul: Kubur Nabi Isa dijagai bubuhan tantara
\p
\v 62 Isuknya, bubuhan imam kapala wan bubuhan guru agama aliran Parisi basama-sama mahadap Pilatus. Hari nitu jua adalah hari imbahnya urang maadakan parsiapan gasan Sabat <<Paskah>>.
\p
\v 63 “Pak Hupnur, bubuhan kami ingat lawan ucapan nang diucapakan ulih si panipu nitu waktu inya masih hidup. Inya suah baucap, ‘Imbah talu hari Aku cagar hidup pulang.’
\p
\v 64 Makanya, pian musti mamarintahakan babarapa tantara pian manjagai kubur nitu sampai hari nang katalu. Amun kuburnya kada dijagai, bisa-bisa bubuhan pangikut Nabi Isa datang ka sana wan mancuntan janajah-Nya. Lalu bubuhannya cagar bapadah ka urang-urang amun Sidin hidup pulang dari antara urang-urang mati. Amun kajadian ngini sampai tajadi, maka dusta bubuhannya ngini cagar tabangat pada dusta Nabi Isa nang panambaian,” ujar bubuhannya baucap lawan Pilatus.
\p
\v 65 “Bawa ha bubuhan pian babarapa tantara pangawal. Tulak ha. Jagai bujur-bujur kubur nitu sakawanya bubuhan pian,” ujar Pilatus.
\p
\v 66 Lalu tulakan ai bubuhannya basama-sama lawan bubuhan tantara ka kubur nitu. Bubuhannya mamasang sigil di batu panukup kubur nitu sakira katahuan amun batu panukupnya dipindah. Lalu bubuhan tantaranya ditinggalakan bubuhannya di situ gasan manjagai kubur nitu.
\c 28
\s Judul: Nabi Isa hidup pulang
\p
\v 1 Imbah hari Sabat sudah liwat, sungsung baisukan di hari nang panambaian minggu nitu, Maryam Magdalena wan Maryam nang lain tulakan manjanguk kubur nitu<<wadah janajah Nabi Isa baada>>.
\p
\v 2 Bakakajutan tajadi gampa bumi nang gancang, lantaran ada malaikat Allah turun dari surga mandatangi kubur nitu. Inya manggulingakan batu panukup kubur nitu lalu duduk di atasnya.
\p
\v 3 Muha malaikat nitu nangkaya kilat, wan bajunya putih banar nangkaya salju.
\p
\v 4 Bubuhan panjaga <<nang manjaga kuburan>> kabuliyangan malihat malaikat nitu. Bubuhannya manggatar wan jadi nangkaya urang mati.
\p
\v 5 “Kada usah takutan! Aku tahu ai amun bubuhan ikam ni lagi mancari Nabi Isa nang sudah di hukum mati di kayu bapalang nitu.
\p
\v 6 Sidin sudah kadada lagi di sini. Sidin sudah hidup pulang, pas nangkaya nang suah dipadahakan Sidin. Ayu masuk, lihati ja wadah Sidin dirabahakan.
\p
\v 7 Lalu lakasi tulak wan padahakan lawan bubuhan pangikut Sidin, ‘Nabi Isa sudah hidup pulang dari antara urang mati. Wayah ini Sidin tulak ka Galilea badahulu pada bubuhan pian. Bubuhan pian pacangan malihat Sidin di sana.’ Wayah ini aku sudah mamadahakan pasan Nabi Isa lawan bubuhan ikam<<gasan bubuhan pangikut Sidin>>,” ujar malaikat nitu baucap lawan bubuhan bibinian <<nang ada di parak kubur nitu>>.
\p
\v 8 Lalu badadas ai bubuhannya maninggalakan kubur nitu. Bubuhannya takutan <<lawan malaikat nitu>>, tagal jua kahimungan. Bubuhannya bukahan handak mamadahakan pasan Nabi Isa lawan bubuhan pangikut Sidin.
\p
\v 9 Bakakajutan Nabi Isa mandapati bubuhannya. “Assalamualaikum,” ujar Nabi Isa mambari salam. Bubuhannya mamaraki Nabi Isa. lalu maragap batis Sidin wan manyambah Sidin.
\p
\v 10 “Kada usah takutan! Tulak ha wan padahakan lawan bubuhan dangsanak-Ku sakira bubuhannya tulak ka Galilea. Bubuhannya cagar malihat Aku di sana,” ujar Nabi Isa baucap lawan bubuhannya.
\s Judul: Bubuhan tantara nang manjaga kubur Nabi Isa disuruh badusta
\p
\v 11 Wayah bubuhan bibinian nitu rahatan mandatangi bubuhan pangikut, babarapa tantara nang manjaga kubur Nabi Isa tulakan ka kuta <<Yarusalim>>. Lalu bubuhannya mangisahakan lawan bubuhan imam kapala samunyaan kajadian nang tajadi.
\p
\v 12 Lalu bubuhan imam kapala nitu badapatan lawan bubuhan tatuha. Bubuhannya marundingakan napa-napa nang musti digawi ulih bubuhannya. Bubuhannya mamutusakan mambari duit nang banyak ka bubuhan tantara nitu.
\p
\v 13 “Bubuhan ikam musti bapadah ka urang-urang, ‘Wayah malam, bubuhan pangikut Nabi Isa datang ka kubur Nabi Isa. Lalu wayah bubuhan kami rahatan guringan, bubuhannya mancuntan janajah-Nya.’
\p
\v 14 Amun hupnur Rumawi mandangar sual ngini, bubuhan kami cagar bapandir lawan sidin sakira bubuhan ikam kada dihukum,” ujar bubuhan imam wan bubuhan tatuha baucap lawan bubuhan tantara nitu.
\p
\v 15 Maka diambil bubuhan tantara nitu ai duitnya <<nang dibari ulih bubuhan imam kapala wan bubuhan tatuha gasan bubuhannya>>. Lalu dikisahakan bubuhannya ai ka urang-urang napa nang dilajari ulih bubuhan imam wan tatuha nitu sakira dikisahakan ulih bubuhannya ka urang-urang. Bamula wayah itu, kisah ngini << kisah dusta nang dihabarakan ulih bubuhan tantara>> tasiar ka mana-mana di antara urang Ibrani sampai wayah ini.
\s Judul: Nabi Isa baamanat lawan bubuhan pangikut Sidin
\p
\v 16 Lalu kasabalas pangikut Nabi Isa tulakan ka Galilea, ka bukit nang sudah dipadahakan ulih Nabi Isa.
\p
\v 17 Wayah bubuhannya malihat Nabi Isa, bubuhannya basujut manyambah Sidin. Tagal ada babarapa pangikut nang masih ragu-ragu <<amun urang nang dilihat ulih bubuhannya tu Nabi Isa>>.
\p
\v 18 Lalu Nabi Isa mamaraki bubuhannya. “Samunyaan kuasa sudah dibari ka Aku. Maka Aku bakuasa mamarintah sabarataan malaikat di surga, sabarataan ruh jahat, wan sabarataan urang di bumi.
\p
\v 19 Maka tulak ha bubuhan ikam ka samunyaan bangsa di dunia, wan jadiakan bubuhannya pangikut-Ku. Mandi tubati bubuhannya dalam ngaran Abah Nang Di Surga, Anak, wan Ruh Kudus.
\p
\v 20 Lajari bubuhannya manaati samunyaan nang sudah Aku parintahakan lawan bubuhan ikam. Yakin ja amun Aku cagar tatarusan manggani'i bubuhan ikam sampai akhir jaman," ujar Nabi Isa.
